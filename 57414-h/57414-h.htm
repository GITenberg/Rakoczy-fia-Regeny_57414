<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Rákóczy fia by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent: 0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
/*  position: relative; */
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

.TOC .roman {
 width: 2em;
 display: inline-block;
 text-align: right;
 margin-left: 1em;
 margin-right: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Rákóczy fia, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Rákóczy fia
       Regény

Author: Mór Jókai

Release Date: June 29, 2018 [EBook #57414]

Language: Hungarian

Character set encoding: UTF-8

*** START OF THIS PROJECT GUTENBERG EBOOK RÁKÓCZY FIA ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_367">367</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=evZiAAAAMAAJ">http://books.google.com/books?id=evZiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXX. KÖTET</span></p>
<p class="center"><span class="caption">RÁKÓCZY FIA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>RÁKÓCZY FIA</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>I. FEJEZET.<br />
GIUNCHI GIORGIO EXAMENE.</h2>
<p>Rákóczy két fia kis gyermekkorában, anyjostul, fogságba került.
Bécsbe vitték őket.</p>
<p>A nagy szabadságharcz alatt hasztalan kisértették meg a
nagyfejedelem vezérei a két gyermeket kiszabadítani, egész Bécs
kapujáig előhatolva portyázó dandáraikkal: tervük meghiúsult.</p>
<p>A fejedelem hadjárata elmult, daczára a hősi erőfeszítésnek;
maga is hazátlanná lett s aztán, mint egy elátkozott üstökös a
napot, úgy kerülte körül a hazáját, Lengyelországon,
Francziaországon keresztül, míg eljutott Rodostóhoz: hallgatni a
tenger okos beszédét.</p>
<p>A két fogoly gyermek felnőtt. Anyjuk kolostorban lakott, ők
gondos nevelést kaptak. A nagyobbik, József, németországi akadémián
diákoskodott. A kisebbik, György, Bécsben maradt.</p>
<p>A császár-király elrendelé, hogy a fejedelemfi rangjához illő
nevelést nyerjen.</p>
<p>A rangja «grófi» volt: «Giorgio Giunchi»-nak hitták.</p>
<p>Volt saját lakása, udvarmestere és lovászlegénye, s helyébe
jártak a professorok és káplánok, a kik mindenféle tudományokra és
vallásra oktatták: a vívásban, lovaglásban maga az udvarmester
tökéletesíté a fiút.</p>
<p>Az udvarmester neve volt: Jacinto Vammana; a neve után itélve
nápolyi, a hol ez a szó «dajkát» jelent, a lovászlegényt hitták
Künzli Péternek; ez schweiczi lehetett. <span class=
"pagenum"><a name="Page_2" id="Page_2">-2-</a></span></p>
<p>A bécsi főiskolába nem járathatták a fejedelem-fiút, mert ott
több száz magyar tanuló hemzsegett, a kiktől meghallotta volna a
magyar beszédet, a mire neki semmi szüksége sem volt; de még valami
más egyéb oknál fogva sem.</p>
<p>A cancellárnak gondja volt rá, hogy Giorgio nevelése a
szabályoknak megfeleljen Minden semestrisben megtartották az
exament a magánlakáson, mely alkalommal a legilletékesebb
fensőbbségi személyek voltak jelen, a kik a rigorozumért illendően
honoráltattak.</p>
<p>Abban az időben (a mult század elején) még nem voltak nyomtatott
iskolai tankönyvek, hanem a tanulók maguk irták le a tantárgyakat
kéziratból: a mi igen czélszerű intézkedés vala; mert ily módon
legalább egyszer el kellett olvasni a studiosusnak azt a studiumot,
a míg de «papiro ad chartam» lecalligraphiálta. S miután ezt
dictando kellett elvégezni, annál fogva ezen didaktikai methodus
azt is biztosította, hogy a filosopternek okvetetlenül meg kellett
tanulni irni. Még pedig tisztességesen, olvashatóan kellett irni,
mert ha szarkalábakkal töltötte meg a papirost, akkor «körmöst»
kapott az öt körmére a léniával, ha pedig malaczot ejtett az
irásba, akkor a tenyerébe kapott egy sujtást a plágával; súlyosabb
vétségek correcturáját végezte a ferula: a teljes elmulasztás, a
végzetes «nes» (nescit) megtalálta a maga ellenszerét a scuticában;
morális defektus esetében működött a virga.</p>
<p>Ezek a kipróbált hatású tanszerek bizonyára nem hiányzottak
Giunchi Giorgio gróf tanulószobájában sem. A tanfelügyelő
bizottság, mely állt az Alma Mater prorectorából, a cancellária
tanácsosából, és a minorita rend delegátusából, az examenre
megjelenvén, semestris végeztével, legelőször is e segédeszközöket
vette oculata alá.</p>
<p>Ott volt a tanuló asztalra mindjárt letéve a legelébb kézbe
veendő három ösztön: a lénia; (ismeretes vonalzó) a plága: (ez
hasonlított a légycsapóhoz, csakhogy kisebb vala a csapója, s nem
bőrből, hanem fából készítve) és a <span class="pagenum"><a name=
"Page_3" id="Page_3">-3-</a></span> ferula (ezt fiatal fűzfa
veszszőből szerezték). A scutica a falon függött: ez egy fonott
korbács volt, őzlábra alkalmazva. (Ez különben otthon is minden
tisztes családnál a rendes utensiliák közé tartozott, az
ajtósarkára felakasztva, symboluma az atyai tekintélynek). Végül a
théka függönye alá elrejtve volt a virga: ez a félelmetes
erkölcsnemesítő eszköz: egy pamat nyirfaveszsző, sósvízbe
beáztatva.</p>
<p>És a vizsgálattevő urfinak legelőször is ezeket a jó ismerősöket
kellett megnevezni az examinátorok előtt, obedientiájának
bebizonyítása végett.</p>
<p>– Minek neveztetik ez? (A lénia).</p>
<p>– Sollicitator celerrimus (Leggyorsabb szorgalmazó).</p>
<p>– Hogy hivod ezt itt? (A plága.)</p>
<p>– Benignus exhortator (Jóakaratú serkentő).</p>
<p>– Hát ennek mi a neve? (A ferula).</p>
<p>– Pater scientiarum. (A tudományok atyja).</p>
<p>– És a mi ott lógg a falon? (A scutica).</p>
<p>– Ala virtutis (Az erény szárnya).</p>
<p>– És az ott a függöny mögött? (A virga).</p>
<p>– Ezorcisator (Ördögüző).</p>
<p>Nagyon jól van!</p>
<p>Erre azután a magisterek elővették a fekete könyvecskéiket s a
rubrikákból előszámlálták, hányszor volt az egyik és másik serkentő
segédeszköz alkalmazásba véve: a deputatió meggyőződhetett belőle,
hogy a növendék urfi mindezekben bőségesen részesült.</p>
<p>Nagyon jól van.</p>
<p>Még azután volt egy módszer: a mely azonban már újítás számba
ment, s annálfogva a pædagogusok által nem is volt általánosan
elfogadva; mivelhogy inkább a tanulók morális érzületére volt
alapítva. Ezek voltak a «signum»-ok. A signum bonum, és a signum
malum. A jó jel volt egy piros szalagra kötött aranyozott csillag
bronzból. Ha jól felelt a discipulus, ezt akasztották a nyakába, s
ezzel pompázhatott egész naphosszat: hordhatta az utczán. Ha
pediglen rosszul felelt, vagy épen sehogy sem, <span class=
"pagenum"><a name="Page_4" id="Page_4">-4-</a></span> ha belesült a
recitátioba, ha legyeket fogdosott az alatt, a míg a magister
prælegált, vagy plane elaludt a prælectio alatt, akkor a signum
malumot kötötték a nyakába. Az pedig lánczra volt kötve s lakatra
járt, hogy le ne lehessen dobni, s mind a két oldalán az éremnek
ugyanazt mutatta, tudniillik egy szamárfejet.</p>
<p>Ez az erkölcsi hatást gyakorló taneszköz azonban inkább csak az
előkelőbb ifjaknál alkalmaztatott, a kik már hazulról hozzák
magukkal a kitüntetések iránti lelki fogékonyságot.</p>
<p>Annálfogva nagyon helyén lehetett Giorgionál, a kinek a családi
neve Giunchi gróf.</p>
<p>Az examen termének falai mappákkal valának feldiszítve. A
háttérben állt a könyves theca, roppant disznóbőrbe kötött
pandectákkal megtömve; középen egy iróasztal, tele
manuscriptumokkal; a szögletben egy óriási földglobus, az átelleni
szögletben a planetarendszer. Az iróasztallal szemben a cathedra,
két oldalán faragott gothikus támlájú padok. Az egyik sorban ültek
a magisterek, a másikban az examinatorok.</p>
<p>Ezen illustris hallgatóság elé vezette be az oldalszobából
doktor Wammana Jacinto a gondjaira bizott növendéket.</p>
<p>Közepes termetű, jól kifejlett siheder volt a quidam, sűrű
rövidre vágott sertehaj a fején; tágra nyilt kék szemei, fölfelé
tűrt orra, halvány, de minden hozzá intézett kérdésre elveresedő
arcza, előre álló fogai, melyek miatt az ajkai soha sem tudnak
egymásra csukódni; kiegészíti az egész fizionomia charakterét a
fejtől elálló hegyes végű fül.</p>
<p>Az első betanult szava az examinandusnak az üdvözlés.</p>
<p>– Bonum mane præcor, domini reverendissimi, clarissimi et
illustrissimi: humillime me recommendo indulgentiæ vestræ, Laudetur
Dominus!</p>
<p>Azután következik, hogy az asztalhoz járuljon, a kezeit
összetegye, és elmondja a minden ünnepélyességet, és <span class=
"pagenum"><a name="Page_5" id="Page_5">-5-</a></span> így a
tanulási órát is megelőző imádságot. Sebesen és folyékonyan mondta
el; az utolsó tételig: «sed libera nos a malo».</p>
<p>– «Amen» ismétlé a consiliarius. S kit értünk az alatt, hogy «de
szabadíts meg minket a gonosztól?»</p>
<p>– Az istentelen kuruczokat és az ő szövetségeseiket.</p>
<p>– Optime.</p>
<p>Ezt követi azután a beneventatio: a megjelent dignitáriusok
üdvözlése, hosszú oratióban; melyet a vizsgázó megfelelő actiókkal
kisér, hol az egyik, hol a másik kezét téve a mellére, a másikat
ugyanakkor elnyújtva, majd az égre feltartva, utoljára keresztbe
téve s magát mélyen meghajtva.</p>
<p>– Salve! Salve! Mondogatják rá az examinatorok.</p>
<p>Egyszer sem akadt meg!</p>
<p>Erre következett azután a fent leirt taneszközök iránti
kikérdezés, s a magisterek által előmutatott diáriumok
collaudatiója, melyekből kiderült, hogy a nővendék hány tanórát
kapott, hányat mulasztott engedelemmel és a nélkül, mivel lett
büntetve az utóbbi esetekben. Példás szigor gyakoroltatott a
nevelésében.</p>
<p>Ekkor következett azután a tantárgyakból való
megexamináltatás.</p>
<p>– Domine comes Georgi de Giunchi!</p>
<p>Így titulázták a magisterek az examinandust, a ki az egész
vizsga alatt egy nagy onyx kövű pecsétnyomó gyűrűt forgatott a jobb
keze két ujjával a bal keze mutatóujján. Ez megengedhető
segédeszköz a memoria elősegítésében, a gyűrűt körül forgatni az
ujjon. Igaz, hogy csak előkelő rangúaknak van megengedve, a kik
születési joggal birnak czímeres gyűrűk viselésére.</p>
<p>A rigorosandus præstanter felelt minden studiumból.</p>
<p>Nehogy azonban úgy tünjék fel a dolog, mintha előre ki volnának
péczézve a kérdések és a feleletek a magister és a discipulus
között, az examinator urak is intézének a podiumra kiállított elé
egy-egy kérdést. <span class="pagenum"><a name="Page_6" id=
"Page_6">-6-</a></span></p>
<p>– Dicas nobis domine comes Georgi de Giunchi, hol fekszik
Hungaria? szólalt meg a prorector.</p>
<p>– Hungaria fekszik az ausztriai birodalom örökös tartományai
között s kiegészítő részét képezi a stryriai őrfejedelemségnek, a
horvát királyságnak, a szerb vajdaságnak és a transylvaniai
nagyfejedelemségnek, lakosainak száma másfél millióra megy, a kik
németek, tótok, rusznyákok, oláhok, ráczok, bolgárok, görögök,
czigányok és hungárnok.</p>
<p>– Miért neveztetnek a hungarnok ezen a néven?</p>
<p>– A hungarn név származik a «hungern» szóból, mivelhogy ezek a
lakosok annyira éhesek, hogy még a közéjük vetődő idegeneket is
megeszik.</p>
<p>– Præstanter. Mióta tartozik Hungaria az ausztriai
birodalomhoz?</p>
<p>– A tizenegyedik század óta, a midőn I. István király
defectusával Péter király az országát Henrik császárnak
inscribálta.</p>
<p>– Valde bene. Voltak-e a hungarnoknak nagy embereik?</p>
<p>– Igen is valának; de azok mind idegenek voltak: Nagy Lajos
olasz volt, Johannes Hunyades és fia Mathias Corvinus oláhok
voltak; a kik pedig saját nemzetükből támadtak, azok gonosz emlékű
rablóvezérek valának, miképen Tökölyi és Rákóczy: a kik a pogány
törökkel szövetkezének. Ezért el is pusztíttatának.</p>
<p>– Optime! Præstantissime! Zúgott fel rá unisono a vizsgáló
küldöttség. Most a consiliarius úr intézett hozzá egy kérdést.</p>
<p>– Látott-e már domine comes Georgius de Giunchi egy Hungáriából
származott embert?</p>
<p>Az ifju ember e kérdésre hüledező képpel tekinte az ő Mentorára,
Wammana urra. Ez nincsen az irott studiumban.</p>
<p>Wamanna kenetteljes mozdulattal inte neki.</p>
<p>– Feleljen ön meg egész őszintén a feltett kérdésre, Giorgio
gróf! «Igen is láttam.» <span class="pagenum"><a name="Page_7" id=
"Page_7">-7-</a></span></p>
<p>– Igen is láttam. Ismétlé az halk hangon.</p>
<p>– Hol látta őtet?</p>
<p>Az ifju ember tátva maradt szájjal tekinte a főfő
nevelőjére.</p>
<p>– No csak sincere meg kell mondani: «a Bärenhaus előtt».</p>
<p>Az ifjú zavarában a bársonyvammszának a leffentyűit húzogatva a
kezeivel, rebegé: «a medveház előtt.»</p>
<p>És mit mívelt ott ez a hungariai jövevény?</p>
<p>Erre a kérdésre hirtelen a szája elé kapta a kezét az ifjú, s a
markába vakkantá a kitörni készülő nevetést. Ámde egy
oldalpillantás Wammana kézmozdulatára, mely a ferula felé volt
irányulva, hirtelen visszaadta a komolyságát, s aztán recitáló
hangon mondá el a választ.</p>
<p>– Nagy scythiai farkasokat mutogatott a piacz közepén a
sokaságnak, melyeknek a neve hungáriai nyelven: «komondores».</p>
<p>– És mondott-e egynémely szavakat is e productio alatt ama
vagabundus?</p>
<p>– Igen is. Egyszer azt mondá hungariai nyelven: «ad ugrandum!»
Arra a scythiai farkasok elkezdtek ugrándozni, azután pedig azt
mondá nekik: «ad ugatandum!» erre elkezdének ugatni.</p>
<p>Erre az egész cœtus nagy hahotában tört ki.</p>
<p>Az ifjú uracska pállott bámészsággal tekinte Wammánára: hát
ezeknek nem húzogat a hátára a ferulával, a mért nevetni
bátorkodnak az examen alatt?</p>
<p>Ekkor azután a prorector ő nagysága fogta esztrengára az
examinandust.</p>
<p>– Mondja csak Giorgio gróf úr, mit tanult ön a pogány hitűek
vallásairól? A klasszika mythologiából már hallottuk önt felelni.
Jupiter facinorái elég jól meg lettek önnek magyarázva. Hanem az
újabbkori pogányokat kérdem. Kiket értünk ezek alatt?</p>
<p>– Értjük a pogányok alatt a lutheránusokat és kálvinistákat,
<span class="pagenum"><a name="Page_8" id="Page_8">-8-</a></span> a
kik a hugonottákkal és templáriusokkal együtt a Bafomet oltárán
áldoznak.</p>
<p>– Ki az a Bafomet?</p>
<p>– A Bafomet bálvány az antikrisztus, a ki a rosszat míveli a jó
helyett s az emberek lelkeit a pokolnak kiszolgáltatja. A Bafomet
imádók tagadják az Istent, a Megváltót és a Szüz Máriát.
Keresztjüknek csak két ága van, mint az akasztófának s azt ők
«lignum vitænek» nevezik. A Bafomet bálvány egy macskafejű férfiú,
a kinek a derekára és lábszáraira egy kigyó tekerődzik. Azokon az
ünnepeken, melyeket a Bafomet-imádók titkos templomaikban tartanak:
a Sion hegyén kiadott tízparancsolatok lábbal tapostatnak, s a
zsoltárok melódiáira fertelmes gúnydalok énekeltetnek; minden
szombat napon pedig megtartatik a «Mete» ünnep. A Mete egy
pokolbeli csábító kecsekkel felruházott asszonyi állat, a kit a
pogányhitűek azért emelnek az oltárra paradicsomi alakzatban, hogy
rút példaadásával az embereket istentelen gonosz indulatokra
ingerelje.</p>
<p>– Basta! Multo bene! domine Giorgio Giunchi! Elég volt ebből a
themából! Szakítá félbe a minorita delegatus.</p>
<p>– Ej ej! feddé a prorector Wammana urat. Nem kellett volna a
textusban benne hagyni ezt az incisumot «paradicsomi
alakzatban».</p>
<p>– De annál jobban kitünik az ifjú romlatlan kedélye: elucubrált
Wammana úr. Tetszett látni, hogy a midőn ezt elmondá: behunyta mind
a két szemét.</p>
<p>– Jobb lett volna, ha nem is tudná, hogy e szavakra be kell
hunynia a szemeit.</p>
<p>Az examen azonban a legnagyobb megelégedésére lett befejezve a
vizsgáló küldöttségnek.</p>
<p>A prorector egy dicsérő exhortatiót tartott a fiatal nemesnek, s
annak végeztével egy friss babérból font koszorút tett a
fejére.</p>
<p>A magisterek megirták a testimoniumot, s protocollumot vettek
fel a végbement examenről. <span class="pagenum"><a name="Page_9"
id="Page_9">-9-</a></span></p>
<p>«Ex omnibus eminens: ex moribus classis primæ cum laude.»</p>
<p>A visitatorok aláirták a protocollumot, a melylyel Wammana úr a
cancellárnak fog beszámolni: az pedig be fogja azt mutatni ő
felségének, a kinek legkegyelmesebb akarata az, hogy a fejedelemfi
a legkitünőbb neveltetésben részesüljön.</p>
<p>Azután következett a bezáró ima és a búcsubeszéd, melynek
végeztével a dignatariusok úgy, mint a magisterek, a maguk
salariumát átvéve, re optime gesta eltávozának, az utczán váró
gyalogszekereikhez.</p>
<p>Mikor aztán Wammána úr egyedül maradt a discipulusával, azt
mondá neki:</p>
<p>– No már most fiam Péter, húzd le az ujjadról a gyűrüt, s add
vissza; vesd le a bársonywammszot, meg a csattos czipőket, nyisd ki
az ablakot, söpörd ki a szobát, mindenek előtt pedig szaladj
Péter,<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a> tisztítsd ki a
phaicakat<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a> és vágd meg a thymiánum
diabolit.<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> <span class=
"pagenum"><a name="Page_10" id="Page_10">-10-</a></span></p>
<p>Már az examen alatt megütötte az orrát egyik-másik deputatus
úrnak, a kinek finomabb szimatja volt, valami gyanus füst aroma,
sőt a prorector azt is kérdezte: «nem ég itt valami?»
Megnyugtatták: a kályha füstöl.</p>
<p>(Kitelik attól a nebulotól, mondá magában Wammana, hogy az alatt
a míg mi itt őt – per procura – examináljuk, az alatt ő a szomszéd
szobában rágyújtott és con fuoco pipázik.)</p>
<p>Úgy is volt. Alig távozott el Péter az egyik ajtón, csak annyi
idő telt bele, hogy a rajta levő úri öltönyt levetheté; midőn a
másik ajtón bejött az igazi György úrfi, ugyanabban a
bársonywammszban, a fején ugyanaz a babérkoszorú; egy hosszú szárú
pipából füstölve.</p>
<p>Ez aztán az igazi Rákóczy alak! Mintha csak az apjának a
gyermekkori arczképe szállna alá a rámából megelevenülve. Az a telt
piros arcz, gödrös áll, csattanó ajkak, finom metszésű orr; azok a
nagy dióbarna szemek, a drágakő ragyogásával, azok a sűrű szemöldök
ivek, a tiszta magas, domború homlok, a magátul göndör sötét
gesztenyeszin hajzat. Még egész gyermek volt arczban; de kifejlett
termete már egy daliáé.</p>
<p>Kaczagva és pipázva jött be a tanterembe.</p>
<p>– Hát te hogy mersz idejönni azzal a pipával, azzal a koszorúval
az iskolába?</p>
<p>– Az iskola az enyim.</p>
<p>– De azzal a babérkoszorúval!</p>
<p>– Az is az enyém. Most vették.</p>
<p>– Meg ezzel a phaikával a szádban!</p>
<p>– Az is az enyim.</p>
<p>– Leteszed mindjárt!</p>
<p>– Majd ha kiszíttam.</p>
<p>Wammana felkapta az asztalról a ferulát, mely az ünnepély
alkalmából spanyol nád volt. <span class="pagenum"><a name=
"Page_11" id="Page_11">-11-</a></span></p>
<p>De a discipulus sem volt rest, ő meg a hosszú török meggyfa
pipaszárat kapta a kezébe s ekkor aztán egy szabályszerű assaut
következett be a mentor és a növendék között, melyben a ferula és a
pipaszár helyettesíték a fleureteket. Természetesen Wammana volt a
mester. A babérkoszorú csakhamar lerepűlt Györgynek a fejéről s egy
művészi csavarintással ki lett a kezéből ütve a pipaszár.</p>
<p>– Aha, ezt a fogást nem tudod védeni, úgy-e? Bärenhäuter!</p>
<p>Ekkor azonban, a helyett, hogy a lefegyverzett discipulusnak az
irhájára húzogatott volna a mester, felvette a kezéből kiütött
pipaszárat s visszaadta a kezébe.</p>
<p>– No! élhetetlen! Próbáld meg még egyszer védeni. Ide vigyázz.
Mikor így csinálom a quintet, te parade helyett ugorj át a primbe s
szúrj előre. Ne kiméld a gyomromat! Jól van! Derék volt. No még
egyszer! Ezt a maltai keresztet itt a mellemen.</p>
<p>S György urfi a harmadik «gang»-nál ismét odatalált a maltai
kereszt közepébe.</p>
<p>Megelégedetten szorította meg a kezét a mester.</p>
<p>A pipaszár meghajlott a döféstől. Annál jobban esett belőle a
füstöt színi.</p>
<p>Akkor aztán a mester és a tanítvány karöltve és vigan nevetgélve
mentek át a pipatoriumba, a hol már Péter készítette a vágott
dohányt.</p>
<p>– Állj őrt a pitvarban Péter.</p>
<p>A mester és a tanítvány versenyt füstölve telepedék le a
kényelmes török kerevetre. Egy alacsony asztalkát húztak maguk elé,
azon volt a sakktábla: felrakták a figurákat, s elkezdtek
sakkozni.</p>
<p>– Te ma nagyon rosszul játszol fiacskám.</p>
<p>– Másutt jár az eszem.</p>
<p>– Hát van neked olyan is?</p>
<p>– Kérdezd meg a prorectort, meg a consiliariust, vagy a
guardiánt, a kik megcensiáltak.</p>
<p>– Semmiházi! Nézz ide, milyen testimoniumot kaptál! <span class=
"pagenum"><a name="Page_12" id="Page_12">-12-</a></span></p>
<p>– Haha! Mit nézzek én ezen a bolond papiroson? – Hiszen nem
tudok én irást olvasni.</p>
<p>– Az őseid sem tudtak. Hallgatóztál ugyebár az ajtón az examen
alatt! Vettem észre a pipafüstről: keresztül jött a
kulcslyukon.</p>
<p>– Azon jár épen az eszem.</p>
<p>– No! És micsoda tudomány az, a mit irigyelsz a Pétertől, hogy ő
tanulta meg te helyetted?</p>
<p>– Két dolog ragadt meg a fejemben. Az egyik az a bizonyos
pogányvallás.</p>
<p>– Ah! A mythologia? Jupiter apró gavallércsintettei?</p>
<p>– Nem! Nem! Az a másik.</p>
<p>– A Bafomet szertartás?</p>
<p>– Nem tudom, hogy az-e a neve. A hol az a «Mete» jön elő. Az a
pokoli csábító szép hölgy. Arról szeretnék én többet tudni.</p>
<p>– Ah! Sárgacsőrü pintyőke! Arra ráérsz. Hadd nőjjön elébb egy
kis prém az álladon.</p>
<p>– Mondsza csak! Igazán tartanak ilyen ünnepélyeket a Mete
imádására?</p>
<p>– A mit én megirtam, az igaz.</p>
<p>– Hol tartják azokat?</p>
<p>– Itt Bécs körül is.</p>
<p>– Te voltál ott magad is?</p>
<p>– Hogy ne lettem volna?</p>
<p>– Hát mehet oda olyan ember is, a ki nem tartozik a Bafomet
imádók közé?</p>
<p>– Azzá lesz, csak egyszer ott legyen.</p>
<p>– De a ki a Bafometet hiszi, az nem hiszi a Krisztust?</p>
<p>– A Bafometet sem hiszi az.</p>
<p>– De a «Métét?»</p>
<p>– Azt már imádja.</p>
<p>– Te! Vigy el engem egyszer egy ilyen «Méte» ünnepélyre.
<span class="pagenum"><a name="Page_13" id=
"Page_13">-13-</a></span></p>
<p>– No csak az kellene még! Az ilyen gyereknek még a «Nyír-biró
leánya» kell, nem más.<a name="FNanchor_4" id=
"FNanchor_4"></a><a href="#Footnote_4" class="fnanchor">4)</a></p>
<p>– No csak egyszer.</p>
<p>– Hát nem sajnálnád megtagadni érte a Jézust?</p>
<p>– Tudom is én, hogy ki az a Jézus?</p>
<p>– Az emberiség megváltója, az a ki keresztre van feszítve.</p>
<p>– Hát miért nem veszik le a keresztről, ha olyan jó ember?</p>
<p>– Oktondi! No megállj! Majd beszélek én neked egyszer a
Jézusról.</p>
<p>– Beszélj nekem a Météről.</p>
<p>– Méte, méte = mese! Verd ki a fejedből. Csak úgy gondolták ki a
templáriusok ellenségei, hogy elveszítsék őket.</p>
<p>– Nem igaz! Én magam is láttam azt a házat, a melyiknek a kapuja
fölött egy macskafejforma emberarcz van kőből.</p>
<p>– No, gyerek! Most már beszéljünk másról. Hát egyéb tudomány mi
ragadt meg a fejedben a mai examenből?</p>
<p>– Az, a mit a Péter arról a kutyás emberről beszélt a medveház
előtt. Azt mondta, hogy ez egy magyar.</p>
<p>– No, és hát mi bajod neked azzal?</p>
<p>– Szeretném én azt az embert látni.</p>
<p>– Minek?</p>
<p>– Nem tudom én. Az olyan furcsa érzés bennem. – A mint ezt a
szót kimondják előttem, hogy «magyar», egyszerre valami keserű jön
fel a torkomba. Elszomorodom: nem érzem az izét se ételnek, se
italnak; aztán, a míg ki nem megy a fejemből, úgy érzem, mintha el
kellene szaladnom, aztán futni, futni, a míg csak a szent István
tornya el nem marad mögöttem a látóhatáron. <span class=
"pagenum"><a name="Page_14" id="Page_14">-14-</a></span> Nem tudom,
mi ez a bolondság? úgy tetszik, mintha nagyon kicsiny koromban, a
mikor még az anyám ölben hordozott, hallottam volna, vagy láttam
volna olyan szót, vagy olyan embert, a ki magyar.</p>
<p>– Álmodtad azt fiacskám az anyád ölében.</p>
<p>– Az volt ám a szép asszony, hallod-e? Hová lett az anyám?</p>
<p>– Meghalt az régen, fiacskám: ne keresd.</p>
<p>Erre a szóra a nagy gyermeknek a szemei megteltek könynyel.</p>
<p>A mentor elnevette magát.</p>
<p>– Hahaha! A kis fiu pityereg.</p>
<p>György mérgesen felugrott a kerevetről.</p>
<p>– Nem pityergek. Hanem már most akarom, hogy gyere velem oda a
Bärenhaushoz, hadd lássam azt a kutyatánczoltató hungarust.</p>
<p>– No no no. Fiacskám. Ülj le szépen. Mást mondok én neked.
Inkább elviszlek a Méte ünnepélyre.</p>
<p>– Elviszesz? Mikor?</p>
<p>– A legközelebbi szombat estén.</p>
<p>Ekkor aztán ragyogni kezdtek az ifjú szemei, nyakába borult a
mentorának. S feledve volt a futnivágyó érzés és a szépséges szép
anyának az emléke.</p>
<h2>II. FEJEZET.<br />
A KÉT HOLLÓ, A KI EGYMÁSNAK A SZEMÉT NEM VÁJJA KI.</h2>
<p>Péter halkan nyitotta fel az ajtót s súgva jelenté:</p>
<p>«Jön a filiszteus!»</p>
<p>Erre a szóra a mentor és a növendék egyszerre felugrott a
kerevetről.</p>
<p>– Gyorsan! Be a kápolnába! Énekeld a litániát! György úrfi és a
viczéje rohant a kápolnaajtónak. – <span class="pagenum"><a name=
"Page_15" id="Page_15">-15-</a></span> (A kegyes neveltetéshez az
is megkivántatott, hogy házi kápolna legyen helyben.) S azonnal
megkezdődött odabenn az éneklés. Mire a filiszteus benyitott a
pipázó ajtaján, már a legénykék el voltak távolítva: s hangzott a
Péter litániája az ajtón keresztül.</p>
<p>A consiliariust értették a «filisteus» alatt.</p>
<p>A fiúkat csak el lehetett odábbítani, a sakkfigurákat is a
ládába dobni, de a dohányfüst már nem volt eltüntethető. S az már
olyan sűrű felleget képezett, hogy a látogató alig látott benne: s
rögtön elkezdett prüszkölni tőle, a mint az ajtón belépett.</p>
<p>Az alatt legalább összeszedhette magát a mentor.</p>
<p>– Helf Gott. Conducat sanitati! Prosit!</p>
<p>– Eh, ha! Ezt nevezem aztán füstnek! Krákogott a consiliárius,
koczkás zsebkendőjével vigasztalgatva az orrát. Egyedül
méltóztatott így telepipázni a szobát?</p>
<p>– Hát már ez nekem így szokásom.</p>
<p>– Mert az semmiképen nem volna megengedhető, hogy Giorgiot
megtanítsa a dohányzásra.</p>
<p>– Dehogy tanítom! Tartva magam a legszigorúbb pædagogiai és
diæteticai regulákhoz. De hát minek köszönhetem méltóságod részéről
ezt a megduplázott szerencsét?</p>
<p>– Elfelejtettem valamit. Examen végeztével a grófocska egy
calligraphicus epistolát szokott irni, ilyen tartalommal:
«Serenissima principessa! Si vales, valeas: ego quidem valeo. Hodie
deposui examen utralibet coram domino perillustrissimo Consiliario,
deinde coram domino reverendissimo Guardiano necnon coram magnifico
domino Prorectore. Omnibus numeris solutus. Osculor Vestras manus
obedientissimus Georgius.»<a name="FNanchor_5" id=
"FNanchor_5"></a><a href="#Footnote_5" class="fnanchor">5)</a> –
Ezt egy <span class="pagenum"><a name="Page_16" id=
"Page_16">-16-</a></span> igen magas védasszonya az ifjúnak
követeli tőlem, a kit a sorsa nagyon érdekel.</p>
<p>– Ezért kár volt méltóságodnak az asthmájával ennyi garádicson
felfáradni: ezt a levelet majd el fogom küldeni méltóságodnak a
kvártélyára vagy az udvari cancelláriába.</p>
<p>– De én nekem mulhatatlanul kötelességemmé van téve, hogy az
ifjucska saját szemeim láttára irja meg ezt a levelet. S én a
kötelesség teljesítésében, tetszik tudni, hogy rigorosus vagyok, ad
amussim<a name="FNanchor_6" id="FNanchor_6"></a><a href=
"#Footnote_6" class="fnanchor">6)</a> rigorosus. In præsentia mea
kell neki az epistolát megirni.</p>
<p>Wammána úr meg volt akadva. A «vice», a megexaminált Péter most
már inasruhában van. Ha a consiliarus most benyit a kápolnába, egy
ifjú helyett fog találni kettőt. Az úrfiöltönyt az a másik
viseli.</p>
<p>– Tetszik hallani, hogy ő most az ájtatosságát végzi: a litániát
énekli. Nem szabad őtet háborítani.</p>
<p>– De majd egyszer a litániának is vége lesz. Megvárom míg
előjön.</p>
<p>– De úgy látom, hogy árt a perillustrisnak a dohányfüst, talán
méltóztatnék az iskolába átsétálni, úgy is ott vannak az
iróeszközök.</p>
<p>– Hehehe! nevetett a méltóságos úr, kedélyesen döczögtetve az
abdomenét. Minek játszanak comoediát egymás előtt az augurok? Azt
hiszi Wamanna úr, hogy én nem látok át a szitán? Hogy engem lehet
az orromnál fogva körülhurczolni, «mit der Kirche ums Kreuz
herum»?<a name="FNanchor_7" id="FNanchor_7"></a><a href=
"#Footnote_7" class="fnanchor">7)</a> Talán épen olyan Pámschábel
vagyok, mint az a másik két úr, a ki engedi magát «über den Löffel
barbieren».<a name="FNanchor_8" id="FNanchor_8"></a><a href=
"#Footnote_8" class="fnanchor">8)</a> S nem tudom, hogy az a
siheder, a ki a mi schédáinkra a feleleteket elrecitálja: nem a
Conte Giorgio, hanem annak az inasa, a Künzli Péter? Hehehe!
<span class="pagenum"><a name="Page_17" id=
"Page_17">-17-</a></span></p>
<p>Erre a mentor meghőkölt. A consiliarius azonban cordialiter
hátba ütötte s erre ő is elkezdett kaczagni, s aztán kaczagtak
jovialiter duettben.</p>
<p>Ez meglévén, a consiliarius úr, hogy bebizonyítsa, mennyire jó
Kumpán? maga is felvett egy pipát a tartóról, megtöltötte a
dohányos bőrbönczéből s rágyujtott. Azzal lehetett infilálni a
confidens discursust.</p>
<p>– Jó dohány! Csakhogy ez már volt az abaldóban. De nekem sokkal
jobb van. Minden évben kapok egy bált.<a name="FNanchor_9" id=
"FNanchor_9"></a><a href="#Footnote_9" class="fnanchor">9)</a>
Igazi verpelétit, swärzolva. Ugyanaz a magas rangú patrona küldi, a
kihez a levél iródik. Majd küldök belőle – neked. (Már tegezték
egymást.)</p>
<p>– Ago gratias.</p>
<p>– De abból ne adj annak a fiúnak; mert magyar dohány. Tudod:
annak a másik fiúnak.</p>
<p>Wammána úr sietett a meggyujtott fidibuszszal ismét felszítani
vendégének beszéd közben kialudt pipáját, a ki szítta is, beszélt
is.</p>
<p>– De hát mondd csak nekem pajtás: – no tudod, előre bocsátom,
hogy én mindenről pontosan vagyok informálva. Nem hiába fut össze a
mi kezünkben minden fonala a titkos policziának. No hát mondd meg
nekem, micsoda absurdus gondolat az tetőled, három magisterrel
taníttatni mindenféle tudományokat egy inasgyereknek, a kit az
examen alkalmával, mint Giunchi Giorgio grófocskát mutatsz be a
hivatalos küldöttségnek: hát az igazi Giunchi Giorgio mit tanul
aztán?</p>
<p>– Semmit.</p>
<p>– Semmit?</p>
<p>– No a nyomtatás olvasására megtanítottam magam, ezt is csak úgy
vehettem rá, hogy a De Sacy-féle bibliai történetek illustrált
kiadását adtam a kezébe.</p>
<p>– Te istentelen! A De Sacyt?</p>
<p>– Mi is megloptuk azt már gyermekkorunkban. Aztán <span class=
"pagenum"><a name="Page_18" id="Page_18">-18-</a></span> a képek
kedveért csak megtanulta a szöveget olvasni. – De már irni nem
tud.</p>
<p>– De hisz akkor te egyenesen a felsőbbség intentiói ellen
dolgozol.</p>
<p>– Jobban ismerem én azt az intentiót, mint te, barátom, s jobban
megfelel annak az én methodusom, mint az, a mit ti elém szabtatok.
A ti methodustok szerint ennek a fiúnak mindenféle obstrusus
balgaságot összevissza kellene tanítani; a minőkben az imént
bőségesen gyönyörködhettél. Hát aztán mi resultatuma lenne? Az, a
mit a bátyjánál observáltunk. Bármi bolondokat tanítunk is neki:
azzal az elmetehetségei kifejlődnek, s mikor a házi tanítás alul
kikerül, elküldik magasabb akademiákra, s ott elfelejti a
bolondokat, a miket tőlünk tanult, s beveszi –</p>
<p>– Az okosakat?</p>
<p>– A még nagyobb bolondokat. De az én methodusom szerint azzá
fejlődik és az marad, a mi szerintem az ideálja egy főnemesnek:
ignorans, luxuriosus, rixator.<a name="FNanchor_10" id=
"FNanchor_10"></a><a href="#Footnote_10" class=
"fnanchor">10)</a></p>
<p>– E szerint te systemát csinálsz abból, hogy nem adsz nevelést
Giorgio grófocskának?</p>
<p>– Dehogy nem adok neki nevelést! Sokkal többet fáradok vele,
mint a három stomfax magister a Petivel. Úgy megtanítottam vívni
tőrrel és karddal, hogy akármelyik gavallérral ki merem állítani.
Ugy tud lovagolni, mint egy parthus. A l’hombre játékban levágja a
legraffináltabb kártyást. Énekel és gitározik remekül. Csak az
ultima lima van hátra. Tudod, mi az az ultima lima?<a name=
"FNanchor_11" id="FNanchor_11"></a><a href="#Footnote_11" class=
"fnanchor">11)</a></p>
<p>– Tudom. Az asszony. Még azzal is le akarod köszörültetni, s
akkor aztán lesz belőle egy olyan igazi nemes ifjú, a milyennek te
kivánod.</p>
<p>– A milyennek «ők» kivánják. A kit nem háborgatnak a nagyzás
hóbortjai többé. A kitől nem lehet félni, hogy <span class=
"pagenum"><a name="Page_19" id="Page_19">-19-</a></span> mint az
apja, otthagyja a szép hölgy meleg ölelését s inkább a kardja
markolatát melengesse. Ez nem hagyja ott a nymphát a fámáért.</p>
<p>– Merész játék! De tudod-e, hogy a saját fejeddel is játszol
egyuttal? A legfelsőbb körökben ezt nem így akarták. Még most senki
sem orrontja ezt az impostorságot; egyedül én nekem van róla biztos
tudomásom. Eddigelé nem közöltem senkivel a tapasztalataimat. De
nagy belső küzdelmembe került, mondhatom. Nagyon sokat kellett
felrónom a közöttünk fennálló régi barátság kontójára.</p>
<p>– Oh, a felől igen bizonyos vagyok. Én épen olyan régen vagyok
informálva a felől, hogy te, kedves barátom, az én tanítványom
által írott leveleket miféle herczegasszonynak küldözöd; pedig
titkos policziám nincsen. Az nem más, mint Aspremont herczegné.</p>
<p>– No hát, Giorgio nénje. Hebegé megzavarodva a consiliarius.</p>
<p>– Igen. Rákóczy Ferencznek a leánya. «Minden jó lélek dicséri az
Urat!»</p>
<p>A consiliarius kényelmetlenül feszengett.</p>
<p>– Nonono. Rogo humillime: hát hiszen a principessa elől nem
lehet supprimálni, hogy ő Rákóczy Ferencznek a leánya; hisz ő neki
épen az atyja birtokaiból lett egy rész donatióba adva, a mikor
Aspremonthoz nőül adták. Ő pedig jól tudja, hogy neki két férfi
testvére van.</p>
<p>– Igen. József és György. De a József felől soha sem
tudakozódik. Az már jól præparálva van. Az már megkapta a
vaccinatiót a nagyravágyás ellen. Egész Nürnberg ecchozik a
kalandjaitól. Egyszer egy patikárusnéval, máskor meg egy ötvös
leányával.</p>
<p>– Áh, Áh! A patikus feleségével való kalandját már én is
hallottam.</p>
<p>– De nem olyan tökéletesen, mint én tudom.</p>
<p>– Egészen az Aeneas Sylvius regénye. Euryolus és Lucretia. A mit
pápa korában a szerző maga megégettetett.</p>
<p>– Csakhogy a Jóska nem volt az a vitéz Seladon, a ki
<span class="pagenum"><a name="Page_20" id=
"Page_20">-20-</a></span> Euryolus. A patikus hazaérkeztére elbujt,
no tudod már hová.</p>
<p>– Egy patikus előtt!</p>
<p>– Az aranyműves leányával való kalandja még czifrább. Ez a
persona nem volt valami vestalia, sőt mondhatnám: egy valóságos
«Hübschlerin»,<a name="FNanchor_12" id="FNanchor_12"></a><a href=
"#Footnote_12" class="fnanchor">12)</a> a kinek szokása volt a
diákokat fekete kávéra meghívni magához. A Jóska totaliter
szerelmes volt a jungferbe; míg egyszer megtudta, hogy az más diák
számára is főz fekete kávét. Ekkor aztán nem ment el a leányasszony
meghivására többé. Azért fölöttébb megapprehendált a domicella, s a
mint a Jóska egyszer elsétált az ablaka alatt, utána öntötte a
findzsából a kávét.</p>
<p>– No képzelem, hogy a szittya ivadék milyen magyaros
gorombaságot követett el rajta.</p>
<p>– Absit! Dehogy magyarosat. Pasquillt szerzett német versekben a
leányra, s azt énekelte el az ablaka alatt.</p>
<p>– Német pasquillt? Egy Rákóczy-ivadék!</p>
<p>– De még nem ez a legnagyobb scandaluma. Ezért a pasquillért az
a másik diák lovagias elégtételt követelt a Jóskától. És az ifjú
hős, a helyett hogy maga állt volna ki a menzurába, az inasaival
páholtatta el a vetélytársát.</p>
<p>– No, ez nem fogja Magyarországot fegyverbe öltöztetni.</p>
<p>– Ez lett belőle. Kákompille a nők között; pipogya a férfiak
előtt.</p>
<p>– Hála az egeknek!</p>
<p>– Hanem az öcscsében egész más vér lüktet, domine amice! Csupa
tűz, láng a gyerek. Vakmerő és megzabolázhatatlan indulatú. A
mellett korához képest tulságosan kifejlett. Ha egyszer ez
beszabadul a bécsi társaságba, minden családi békességet fel fog
háborítani, s a gyilkos párbajok napirenden lesznek. S ha egyszer
ebben felébred az ördög, ekkor ez nem ismer se Istent, se pápát, se
császárt. <span class="pagenum"><a name="Page_21" id=
"Page_21">-21-</a></span></p>
<p>– Quod Deus avertat!</p>
<p>– Csak maradjunk mi a diabolusnál. Az egyik ördögöt csak a másik
ördöggel lehet kiűzni. Ez az én methodusom. Akárki felelősségre von
e miatt, megfelelek magamért. Csakhogy «noli turbare circulos
meos».<a name="FNanchor_13" id="FNanchor_13"></a><a href=
"#Footnote_13" class="fnanchor">13)</a></p>
<p>– Jól van. Hallgatni fogok.</p>
<p>– Csak kölcsönbe esik. Én is elhallgatom azt, hogy te leveleket
irogattatsz az én növendékem által Aspremont herczegnőnek.</p>
<p>– Hát hiszen ez semmi bajt nem okozhat. Először is az
epistolákat nem az igazi György princz irja, hanem iródnak azok
Giunchi Giorgio gróf nevében, Künzli Péter által. Másodszor – én
nekem ezért a szolgálatért a principessa minden évben küld egy bál
dohányt, egy vendely libazsirt és egy vendely olvasztott vajat, a
mi én nekem nagyon jól esik.</p>
<p>– Hát hisz én nem írigylem tőled sem a libazsírt, sem a vajat. A
dohányt úgyis megfelezzük kegyes igéreted szerint.</p>
<p>– Ohohó! Nem a felét igértem! Csak kóstolót belőle.</p>
<p>– No, a felét fogod ide adni nekem. Hallgass csak rám, domine
sodalis, hadd mondok valamit. Te ezekkel a levelekkel már eddig is
rosz fát tettél a tűzre. Azt tudod, hogy György úrfinak nem szabad
semmi contactusba jönni, még csak egy izenetet sem váltani
senkivel, a ki az ő eredetét elárulhatná. Csecsemő volt, mikor az
apját elfogták s éretlen gyermek, mikor az anyjától elvették.</p>
<p>– Hát hiszen nem ő küld izenetet a herczegnőnek.</p>
<p>– De hátha a herczegnő talál ő hozzá izenetet küldeni? úgy-e,
erre nem gondoltál?</p>
<p>A consiliarius arcza egyszerre hizelgő mosolyra változott.
(Magával hordta mindig az egész tárházát a különféle
arczkifejezéseknek.) <span class="pagenum"><a name="Page_22" id=
"Page_22">-22-</a></span></p>
<p>– Hiszen ezt præveniálta épen a te bölcs prophylacticus
methodusod. A fiucska nem tud írást olvasni.</p>
<p>– De átadhatja neki az izenetet valaki élő szóval.</p>
<p>Itt már a büszke öntudat arczát tette fel a tanácsúr.</p>
<p>– Az absurdum! A mi policziánk Argus-szemei mellett semmi gyanús
ember be nem jöhet a lineákon, s nem tehet egy lépést, a nélkül,
hogy controlleria alatt legyen.</p>
<p>– Elhiszem, hogy azokat a magyarokat száz szemmel kisérik, a kik
négy lóval jönnek fel Bécsbe, s a veres ökörben tokaji bort isznak;
vagy a kik ökröket hajtanak fel a vásárra; meg a kik instantiával
kullognak a dicasteriumokhoz; de ki tudja szemmel tartani azt a
tízezernyi csavargót, csőcseléket, a kiktől a külváros hemzseg?
Vannak olyan berkek Bécs városában, a hova a policzáj be sem meri
ütni az orrát.</p>
<p>– Hát azokkal meg hogy tévedne össze a te növendéked?</p>
<p>– Hogy tévedne össze? Azok mindenféle világcsaló komédiával
keresik a pénzt, s bebarangolják a várost piaczról-piaczra. S a
népet nem lehet eltiltani a mulatságától. Emlékezel rá, mit felelt
az examen alatt a diákunk arra a kérdésre, hogy látott-e már magyar
embert?</p>
<p>– Igen. A scythiai farkasokat mutogató magyart, mondá.</p>
<p>– No, hát még most csak a Péter látta azt az embert, mikor velem
együtt sétálni volt. Ott produkálta magát a Bärenhaus előtt.</p>
<p>– Hivatalos engedélye van rá.</p>
<p>– No, hát nekem ez az ember gyanús! Én ismerem a világcsalók, a
bohóczok kategoriáit, egész ethnographiai classificatiójuk szerint:
különösen, a kik itt Bécsben szoktak megfordulni. – Vannak itt
lengyel medvetánczoltatók, a csehek produkálják a kakasviadalokat,
a taliánok mutogatják a majmokat, a tirolok ügyeskednek a
betanított madarakkal, a czigányok tánczolnak és jövendölnek, a
németek marionetteket játszanak. – <span class="pagenum"><a name=
"Page_23" id="Page_23">-23-</a></span> De én még magyar embert soha
sem láttam, hogy a piaczon a sokaság előtt produkálta volna magát
akármiféle komédiázásból. Ez az első!<a name="FNanchor_14" id=
"FNanchor_14"></a><a href="#Footnote_14" class="fnanchor">14)</a> S
nevezetes, hogy épen ma, az examen után, minden incidens nélkül,
csakhogy épen említeni hallotta a Péter által, a György (az igazi
György) arra unszolt, hogy vezessem el őt oda a Bärenhaus elé, a
hol ezt a kutyatánczoltató magyart megláthatja. Természetesen
lebeszéltem róla.</p>
<p>A consiliarius megszeppent.</p>
<p>– Kivánod, hogy elfogassam azt az embert?</p>
<p>– Hagyd el azt. Én valami mást fogok vele csinálni. Ebbe nem
szabad a rendőrségnek belekontárkodni; mert az mindent elront. Majd
elfogom én azt az embert, s kitudom, hogy kicsoda? S aztán majd
ártalmatlanná teszem.</p>
<p>– Bizonyára nagy szolgálatot fogsz tenni a státusnak. De kérlek,
te se beszélj erről senkinek.</p>
<p>– Hát megfelezed velem azt a bál dohányt, úgy-e?</p>
<p>– Az egész bál dohányt ide fogom küldeni.</p>
<h2>III. FEJEZET.<br />
MAISTRE DE SACY.</h2>
<p>– Hagyd már abba azt a litániát, spirité! aztán jer elő! kiálta
Wammána úr hangosan. Erre a Peti elősompolygott a házi
kápolnából.</p>
<p>– Hehehe! Ingens nebuló! tréfálkozék vele a consiliárius. Hát
levetetted a grófi hábitust? No, azért csak végezd el a grófnak
való dolgot. Hozd ide a kalamárist, pennát papirost. <span class=
"pagenum"><a name="Page_24" id="Page_24">-24-</a></span></p>
<p>Nem kellett már a comœdiát játszani előtte.</p>
<p>A Peti aztán megirta a levelet a consiliárius úr szeme láttára,
a ki sajátkezüleg hitelesíté azt a «Coram me»-val.</p>
<p>– No, most pecsételd le. Hol a gyűrűd?</p>
<p>Peti hüledezve tekinte Wammanára.</p>
<p>– No, csak mondd meg sincére.</p>
<p>– Az úrfinál van.</p>
<p>– No, hát kérd el tőle. Hol az úrfi?</p>
<p>– Odabenn a kápolnában.</p>
<p>– Mit mível ott?</p>
<p>– Ájtatoskodik. Bibliát olvas.</p>
<p>– A Maistre de Sacy bibliáját?</p>
<p>– Igenis azt.</p>
<p>A consiliarius úr izgett-mozgott, csóválta a fejét.</p>
<p>– Ej, ej! oh, oh! A kápolnában!</p>
<p>Wammana cynicus nevetéssel torkolá le a megbotránkozást.</p>
<p>– Hát mit olvasna az ember egyebet a kápolnában, mint a
bibliát?</p>
<p>Peti visszajött a pecsétnyomó gyűrűvel: annak a drágakövébe volt
bevésve a Felsővadászi Rákóczy czímer. Azzal pecsételték le az
Aspremont herczegnőhöz írt diák epistolát.</p>
<p>A két uraság aztán barátságos kézszorítások között vőn búcsút
egymástól. Wammana úr az ígért bál dohányért viszonzásul
megajándékozá a consiliarius urat azzal a tajtékpipával, a melyből
füstölni méltóztatott. Ez volt a békepipa. És azután egész a
lépcsőig kikísérte ő nagyságát. <span class="pagenum"><a name=
"Page_25" id="Page_25">-25-</a></span></p>
<p>Mikor visszatért, bement a kápolnába.</p>
<p>Giorgio ott ült a támlás széken, előtte a kitárt biblia.</p>
<p>Pompás maroquinba kötött, ezüst kapcsokkal ékesített könyv. Az ó
és új testamentum: a Vulgata szerint franczia nyelvre fordítva
monsieur Le Maistre de Sacy által. Kiadva Monsban; Migeod Gáspár
vállalatában, «a l’enseigne des trois Vertus» czég czíme alatt.</p>
<p>A szövege kifogástalan: ugyanaz, a mit mindnyájan ismerünk.
Megvizsgáltatott és helybenhagyatott a legilletékesebb egyházi
felsőbbségek által. Ott látható a bevezető előszó után a</p>
<p>«Permission de son Eminence Monseigneur le Cardinal de Noailles
Archevèque de Paris»;</p>
<p>azután az</p>
<p>«Approbation de Mr. l’Abbé Courcier, Theologal de l’Eglise de
Paris.»</p>
<p>Végül az</p>
<p>Approbation des Docteurs</p>
<p>Le Caron, Curé de Saint Pierre aux Bœufs,</p>
<p>Beaupignon, Cheftier et Curé de S. Merry.</p>
<p>A mit ennyi tudós és kegyes férfiú helybenhagyott, azt már
kezébe adhatja egy nevelő a serdülő növendékének.</p>
<p>És mégis a De Sacy-féle biblia ama tiltott könyvek indexére volt
téve, a melyeknek birtoklását II. Pius pápa 200 arany forint
büntetés terhe alatt megtiltotta. A saját regénye, melyet Aeneas
Sylvius korában írt, szintén a máglyára ítélt könyvek sorába
tartozott, az «Euryolus», melyet, a hol megkaphatott,
megégettetett, jelszavul adván ki: «Aeneam rejicite. Pium
suscipite.»<a name="FNanchor_15" id="FNanchor_15"></a><a href=
"#Footnote_15" class="fnanchor">15)</a></p>
<p>Ez a ritka könyv a legpompásabb illusztrácziókkal van
feldíszítve. Hires hollandi mesterek remekei, a legművésziesebb
kivitelű rézmetszetekben. A legszebb képeken a <span class=
"pagenum"><a name="Page_26" id="Page_26">-26-</a></span> mester
neve nincs kitéve. De némelyik alatt olvasható egy Breenberg,
Hubraaken, Scheits: a vésnök többnyire Folkman vagy Kalma.</p>
<p>Nagyon szép képek azok.</p>
<p>Éva a bűneset előtt és után.</p>
<p>Potifár neje, a tűzvérű Anaitis: József csábítója.</p>
<p>Bethsábé, midőn Dávid király lelkét megjelenésével lángra
lobbantja.</p>
<p>Judit Holofernes sátorában.</p>
<p>Delila, Sámson hajfürteivel a kezében.</p>
<p>Susanna, a két lator agg férfi által meglesve.</p>
<p>Eszter és Ahasvér.</p>
<p>Salamon, midőn a hölgyei ráveszik a bálványimádásra.</p>
<p>Különösen remek compositió, a mely alá hollandul van írva. «Hes
gastmal van den Koning Belsasar.»</p>
<p>Csupa remekművek.</p>
<p>S nem is veszedelmesek – ránk tapasztalt lelkekre nézve, a kik
már kereshetjük a kisértetet: ha rátalálunk, az ijed meg
tőlünk.</p>
<p>De egy suhancz ifjú kezében!</p>
<p>A mint Wammanát meglátta, ijedten csapta be a könyvet a fiú s
egész a haja tövéig veres lett az arcza. Gyermek volt még
egészen.</p>
<p>Wammana nagyot nevetett a fiú zavarán.</p>
<p>– Nos? Mit olvastál a szent dolgok között?</p>
<p>Giorgio lelkében még fennúszott a szeméremérzet. Palástolni
akart.</p>
<p>– Illés próféta történetét, hazudozá.</p>
<p>Hanem a becsapott könyv elárulta: az ezüst kapocs odaszorult a
lapok közé.</p>
<p>Wammana szétnyitá a könyvet.</p>
<p>Azon a lapon Breenberg nagy képe volt, mely mind a két lapot
elfoglalja. A Benjaminiták elrabolják a szilói szűzeket, mikor azok
az Úr ünnepén tánczolnak.<a name="FNanchor_16" id=
"FNanchor_16"></a><a href="#Footnote_16" class="fnanchor">16)</a>
<span class="pagenum"><a name="Page_27" id=
"Page_27">-27-</a></span></p>
<p>Wammana satyr mosolyra torzult arczczal nézett az ifjúra. Annak
a szemei le voltak sütve.</p>
<p>Magában dörmögé:</p>
<p>«Si hoc in arido, quid adhuc in viridi?»<a name="FNanchor_17"
id="FNanchor_17"></a><a href="#Footnote_17" class=
"fnanchor">17)</a></p>
<p>Aztán gúnyolódó atyáskodással mondá fenszóval:</p>
<p>– Ha a képtől is így ég az arczod, akkor ne kivánkozzál a Méte
ünnepélyre, a hol elevenen látod.</p>
<p>Most aztán kerekre felnyitá az ifjú a szemeit: szikráztak és
égtek.</p>
<p>– De el fogok oda menni!</p>
<h2>IV. FEJEZET.<br />
«METE–ES–IS.»</h2>
<p>A bécsi császári régiségtárban láthatni azokat a gombalakú ezüst
pénzeket, a melyeken egy koronás asszony alakja körül ezen szavak
olvashatók: «Mete – es – is». A betük arab irásjegyek; de a
szavaknak arabul semmi értelme nincs.</p>
<p>Hát az «örök závárt» ki ismeri?</p>
<p>Egy érczrúdnak, mely egy vasajtó két ütközője között keresztül
van tolva, nyolcz elforgatható rézkarika van a közepén. Ezek
akadályozzák, hogy akár az egyik, akár a másik ütközőből kihuzható
legyen a rúd vége. A vasrúdnak nyolcz rendetlen sorban berótt foga
van, melyeknek a rézkarikák belsejében ugyanannyi vágány felel meg.
Ha mind a nyolcz karika úgy van elfordítva, hogy a kivülről nem
látható hézagok a vasrúd fogába mind egyszerre bele találjanak,
akkor a tolózár rúdja kihúzható lesz az <span class=
"pagenum"><a name="Page_28" id="Page_28">-28-</a></span> egyik
ütközőből s a vasajtó felnyilik. De a ki ennek a titkát nem ismeri,
elforgathatja azokat a karikákat napestig, az örök lakat nem
enged.</p>
<p>Mindenik rézkarikán van hat betű; azok közül kell egynek-egynek
úgy sorakozni a szomszédjával, hogy ez a mondat jőjjön ki belőle:
«Mete – es – is». Akkor ki van nyitva a tolózár.</p>
<p>Ki volt az a Mete? Hogy kisért az még a XVIII. század elején is
Bécs városában?</p>
<p>Négyszáz esztendő választja el III. Károly király idejét attól a
kortól, a melyben a templomos rendet kiirtották. Moley Jakab és
társainak hamvai fölött új réteget teremtett az örökalkotó fű, ott
a Szajna szigetén, hol a máglyán megégtek. A föld megbocsátott
nekik; vétkesek voltak-e vagy nem? azt az ég tudja.</p>
<p>Meglehet, hogy mese volt az egész Bafomet-cultus; az
ophyr-dogma, a Mete-imádás, a miért a templomosokat az autodafé elé
állíták.</p>
<p>És – négyszázesztendő mulva megint divatba jött – ez a
mesemondás.</p>
<p>Először azt hiresztelték, hogy a szabadkőmüvesek tartják
titkolózó gyülekezeteikben a Mete-ünnepet.</p>
<p>Azután megfordították a nyárs hegyét s azt hajtották, hogy a
jezsuiták ünneplik a Bafometet: a kik a pápai hatalmat akarják
megbuktatni.</p>
<p>Valaminek kell lenni a dologban; mert minden ember beszél róla.
S hogy a policzia nem birja őket felfedezni, ez csak arra mutat,
hogy nagyon jól tudnak titkolózni.</p>
<p>Hisz annak a jámbor bécsi policzájnak a nélkül is annyi a dolga!
Neki kell felügyelni arra, hogy a Hübschlerinek nem viselnek-e
olyan köntöst és fejdiszt, a minő csak előkelő hölgyeknek van
megengedve; és ellenben viszontag, ha az udvarnál egynémely felötlő
párizsi vagy londoni lafancz divatra kap, a policzájnak kell
gondoskodni róla, hogy ezt a «megrótt» divatot a Hübschlerinek
kapják fel, s ezáltal az úri dámákat visszariaszszák tőle. – A
policzáj <span class="pagenum"><a name="Page_29" id=
"Page_29">-29-</a></span> feladata a bécsi csodatanyák légiókra
osztott csavargóit esztrengára szorítani; az utczán beszélgető
gyanús emberek után leskelődni; a csapszékekben a bort és sört
megkóstolni: nincsenek-e tulságosan præparálva? Szimatolni a
tiltott eredetű dohány után; megakadályozni a diákok és
mesterlegények közötti verekedéseket; elhallgattatni a csendzavaró
kiabálást az utczán; előkérni a jövevényektől a passusaikat. S
mindezen nehéz feladatokhoz még egy újabbkori Isten csapása: a
szinészet!</p>
<p>Ez most kezdett Bécsben is divatba jönni.</p>
<p>Hiszen komédiások azelőtt is bőven sarjaztak a szép
császárvárosban, ebben nem volt soha fogyatkozás: de azokat könnyű
volt ellenőrizni, az ilyen gauklerek az utczák keresztezéseinél, a
vásárpiaczon a szabad ég alatt komédiáztak, bukfenczeztek,
danoltak; de a mit danoltak, azt meg lehetett érteni; a kit
mulattatott a tréfa, röhögött rajta, a ki kényeskedett, bedughatta
a fülét s odább mehetett. De ezek az újmódi komédiások, betanult,
de le nem irt darabokat adnak elő, a mik tele vannak kétértelmű
kifejezésekkel, a policzáj hiába fülel, csak akkor veszi észre,
mikor már a finom közönség kaczagni kezd, hogy valami czélzatos
scurrillitás lett elbocsátva. S ezeket nem lehet kitolonczozni a
városból, mert igen magas körök pártfogásában részesülnek, a
piaczról sem lehet kiszorítani, mert e czélra feldekorált termekben
tartják az előadásaikat: előre fizettetett entrée mellett. A
parterret előkelő gavallérok tartják megszállva, a kik a
spiczlit<a name="FNanchor_18" id="FNanchor_18"></a><a href=
"#Footnote_18" class="fnanchor">18)</a> kilökik, ha felismerik.
Mindössze is annyit tehet a jámbor policzáj, hogy a komédiaház
ismeretes bejárata közelében helyt foglal, s ha jön diák, azt
galléron ragadja s figyelmezteti a rektori tilalomra s ha jön
fiatal hajadon, a szüzek ismertető jelével, selyem vagy
bársonyszalaggal a hajában, azt nyájasan visszakergeti: «hohó!
Jungfer, a <span class="pagenum"><a name="Page_30" id=
"Page_30">-30-</a></span> Harpendlin<a name="FNanchor_19" id=
"FNanchor_19"></a><a href="#Footnote_19" class="fnanchor">19)</a>
nem arra való, hogy a Hanswurstnak mutogassák!» Hanem midőn gyalog
hintóban érkezik valaki, uraság vagy asszonyság, akkor a policzáj
szépen a kapubolt alá huzza magát és félrefordítja a fejét.
Külömben is hiába erőtetné meg az observáló tehetségét, a komédia
látogatói álarczosan jönnek, nem mindnyájan, de azok, a kik nem
kivánják köztudomásra hozni, hogy szinházba járnak. Az álarcz
mögött szabad nevetni is és lehet elpirulni is.</p>
<p>A komédiaház abban a részében volt a városnak, mely a régi
bástyákkal együtt az újabbkori pompás új Bécs kedvéért eltünt a
föld szinéről; szűk, görbe, partnak hágó utczában, a hová csak
gyalogszekérrel lehetett az úri világnak eljutni. A többi ódon,
magastetejű házak közé beszorítva, állt egy háromemeletes épület,
hátuljával a bástyának támaszkodva, a mely oldala már csak
egyemeletesnek látszott, egyetlen nagy gömbölyü ablakkal a közepén,
a mit soha sem látott senki felnyitva.</p>
<p>Az utcza felöli homlokzata a háznak egész építési modora által
megkülömbözteté azt a többiektől: a csúcsives kapubolt fölött volt
egy rácsos erkély, melynek tartója egy nagy szörnyeteg fej volt.
Férfiarcz, macskafülekkel, hosszú bajuszszal és kecskeszakállal.
Ezt tarták Bafomet jelképének.</p>
<p>Az erkély márványkőből volt s annak a középső oszlopán volt
kifaragva szívalakú paizson az egy újjával felemelt kéz: a
templáriusok szimboluma, egyik oldalán az erkély melletti falnak
látszott mély, bevésett munkában egy nőalak, egyik kezében a
serleg, másikban az «élet kulcsa», mellén az örökkévalóság láncza.
Ez a «Mete». A másik oldalán a falnak volt hasonló vésmunkával
körvonalazva egy kigyótól körültekert férfialak, kezét egy
oroszlánfőn nyugtatva. Ez a «Jaldabahot».<a name="FNanchor_20" id=
"FNanchor_20"></a><a href="#Footnote_20" class="fnanchor">20)</a>
<span class="pagenum"><a name="Page_31" id=
"Page_31">-31-</a></span></p>
<p>Az erkély mögött volt két nagy góthidomu ablak, s azoknak a
csúcsiveit összekötő homlokkövön látszott domborműben a
«világsárkány», mely egy gyermeket elnyel.<a name="FNanchor_21" id=
"FNanchor_21"></a><a href="#Footnote_21" class=
"fnanchor">21)</a></p>
<p>Az egész házat nem lakta senki. Kisértetjárta hírben állt. Azt
beszélték róla, hogy a templomosoké volt valaha, azután a János
vitézek örökölték; később katonai éléstárnak használták; de annak
sem volt jó, mert a patkányok mind megették benne a pumpernikkelt.
Nem is lehetett volna rendes, okos emberek számára lakásnak
használni, apró czelláival, óriási nagy termeivel, chorus forma
emelvényeivel; a folyosóin pedig fényes nappal is el lehetett
tévedni, s voltak rajta olyan vasajtók, a miket soha senki sem
tudott kinyitni.</p>
<p>Egy szóval, nem lehetett ezt egyébnek használni, mint
theátrumnak; hanem annak tökéletes volt.</p>
<p>A földszinti nagy terem: egykor talán kegyes ájtatosság
szinhelye, egészen átalakítható volt nézőtérre; a körülfutó
karzatra nyiló czellák jók voltak páholyoknak, az apsis, (a pogány
basilicáknál a tribuna) egészen alkalmas volt szinpadnak.</p>
<p>E földszinti terem fölött kellett még egy emeletinek is lenni; a
góth pillérek oszlopfői el voltak takarva keresztbe épített
gerendás padozattal. Ki cselekedte ezt a barbár toldozást? a
Johanniták-e vagy a magistratus? vagy talán épen maguk a
templomosok? Azt mondják, hogy az utóbbiak tették. Az a felső
emeleti terem lett volna a szentségfertőző orgiáiknak a szinhelye.
<span class="pagenum"><a name="Page_32" id=
"Page_32">-32-</a></span></p>
<h2>V. FEJEZET.<br />
HANSWURST MESTER.</h2>
<p>Egy veres üvegű olajlámpás, mely az erkélyről kinyuló
sárkányfejű esővizcsatornára volt akasztva, jelölte meg a
szinházat, melyre különösen szombat este a gyalog és hordszéken
érkező látogatók processiójáról is könnyű volt rátalálni.</p>
<p>Szinlapok ugyan még nem voltak, s azoknak a házfalakra
felragasztása épen nem lett volna megengedve; de ezt a hiányt bőven
pótolta az a hatásos intézmény, mely szerint maga az igazgató az
előadandó darab főszerepének jelmezében teveháton vagy szamáron
lovagolva, bejárta a főváros előkelőbb utczáit s a szögleteken a
síppal, dobbal összegyűjtött sokaságnak elmondá, hogy mi minden
látni és hallani való lesz a mai darabban, nem kimélve
közben-közben a kukorékolást, károgást és orron keresztül bocsátott
hangokat. A primadonna jutalomjátéka alkalmával ez maga is ott ült
a nyeregben, a legpompásabb török jelmezében, mint a háremherczegnő
«Banice». Hasonló bemutatást követelt a Courtisan, a Harlekin és a
Pantalon: a főszerepvivők.</p>
<p>A hatóság bölcsen megtiltá a theatrum látogatását a tizennyolcz
éven alul levő ifjaknak; a mit azonban ezek azzal az egyszerű
methodussal játszottak ki, hogy női kantust öltöttek fel, s férfi
kisérő karjába kapaszkodva sasiroztak el az argusszemekkel őrködő
policzáj őrei előtt. Ennélfogva nem csak a páholyok és a parterre,
de még a karzat is el volt lepve feles számú női alakokkal; a kik
közül a valóságos nőket csak az által lehetett kiismerni, hogy a
szinpadi trágárságokon azok nevettek legjobban.</p>
<p>A Hanswurstszinház nézőterén leginkább csak álló <span class=
"pagenum"><a name="Page_33" id="Page_33">-33-</a></span> helyek
voltak; csupán a hölgyek és rangbeli személyek kaptak
szalmaszékeket: de azoknak nem volt szabad támlánynyal birni, hogy
tumultus esetén verekedő eszközül ne legyenek felmarkolhatók. A
páholyoknak a mellvédjei azonban kényelmesen kinálkoztak ülő
helyül; férfi és nő, kiki a maga módja szerint használhatta azokat
lovaglásra. Mind a két lábát lelógatni a páholyból azonban
parasztságnak tartatott, s a parterre közönség által kellő
repressáliákkal fogadtatott, a mik közé tartatott a lábtyük
erőszakos lehuzása.</p>
<p>Wammana úr az ő védenczével épen az alsó proscenium páholyban
foglalt helyet. György úrfi nem keverhette a mestert gyanuba.
Wammanát mindenki ismeré: daliás, széles vállú alakjáról, simára
borotvált, kihivó tekintetű creolszin arczáról, villogó szemeiről,
kevély sasorráról, s a lisztfehér franczia parókájáról, mely merész
kivételt képezett a többi gavallérok fekete allonge parókái közül.
A páholyában szemközt ülő hölgyecskének a kalapja alatt pedig senki
sem sejtheté Conte Giunchi Giorgiot. Kivált miután a legyezőjének
is tudta hasznát venni.</p>
<p>Az apsisban felállított szinpad elejét festett kurtina takarta,
melynek mythologiai allegoriás mázolmányai fölött lebegett, két
tenyerestalpas angyal által tartva, a theátrumdirector nemesi
czimere, alatta egy szalagra irva: «Arma Straniczky». (A mit a
bécsiek úgy olvastak, hogy «Armer Straniczky».) Sileziai nemes úr
volt.</p>
<p>Az armalis azonban nem akadályozta a nemes urat abban, hogy
midőn a cseh zenészek síp, dob és trombita hangicsálása után a
czifra előfüggöny felgördült s a nézőközönség közt a zaj igy-amúgy
lecsillapult, saját tillinkójának a billegetése mellett be ne
vonuljon teljes Hanswursti parádéjában: tudniillik egy fehér
szamáron ülve; de háttal fordulva a paripa fejéhez. Zöld kalapja,
veres mándlija és sárga bugyogója, a nyaka körül széles
ránczgallérja volt. Széles csattos öv a derekán, abba keresztül
dugva, mint egy handzsár, a hírneves művészi kiegészítő
<span class="pagenum"><a name="Page_34" id=
"Page_34">-34-</a></span> fegyverzet: a csettentyü (Pritsch). A
haja két oldalt lenyirva s középen csimbókba kötve.</p>
<p>A szinpad közepére jutva, a mint a közönség hallóh rivallása
szóhoz jutni engedé, a szamár elkezdett «iá» kiabálásokkal
művészeti tehetségének érvényt szerezni, a míg Hanswurst mester azt
nem mondá neki: «már most elég, most következem én!»</p>
<p>Akkor aztán, szamárhátról elmondá az egész programmot, mely a
mai este művészeti élvezetét képezni fogja. A Hanswurst utazása a
kerek föld minden tartományaiban, ugyanannyi alakzatokban: mint
«nemes lovag, magyar huszár, czigányasszony, kéményseprő, pávián,
borbély, úridáma, fejnélküli ember, veres barát, chinai mandarin,
török basa és medve.»</p>
<p>Megelőzi ezt egy előjáték, melynek czime: «Harlekin pokolra
küldetése.» És egy pantomimia: «az ifjú Hanswurst születése és
neveltetése.» Ez alkalommal a feleségéről is beszélt Hanswurst
mester: hanem ennek a szövegéhez még nincs egészen hozzászoktatva a
jelen korszak közönsége.</p>
<p>Az előjáték kezdődött azzal, hogy szembejön Hanswurst mesterrel
Harlekin és az ő pajtása Pierotto. Harlekin az ismeretes
mindenszinű koczkákból tákolt viseletben, Pierotto a hosszú újjas
fehér ingben és lábravalóban.</p>
<p>Harlekin és Pierotto azt az olaszszal kevert teuton idiomát
beszélik, a mit az utókor kauderwelschnek hall emlegetni, mely
hosszú időkön át a comicum zamatját képezte a birodalmi fővárosban;
ezzel szemben pedig Hanswurst mester azt az igazi bécsi
csőcselékjargont hozza érvényre, a melynek kifejezései Adelungban
fel nem találhatók. Ez tetszik nagyon!</p>
<p>Harlekin megrója Hanswurstot, hogy miért ül visszafelé fordulva
a szamáron? Igaz cavalière a zablájánál fogja a kabalát, nem a
farkánál.</p>
<p>Hanswurst mester visszatromfol: «mit capiálják ezt a taliánok?
Az én lovamnak hátul van az armaturája». <span class=
"pagenum"><a name="Page_35" id="Page_35">-35-</a></span></p>
<p>A Harlekin kiváncsi megtudni, hogy milyen lehet ez a
szamár-fegyver, a mi hátul van? oda megy megnézni.</p>
<p>A közönség tombol és kaczag.</p>
<p>De tragicus vége lesz ennek a tréfának.</p>
<p>A szamár hátrarúg mind a két lábával. Ez az ő fegyvere.</p>
<p>A Harlekin «maustodt» esik hanyatt.</p>
<p>Erre a catastrophára a Pierotto is ijedtében arra a részére a
testének hanyatlik alá, a melyen ülni szokott.</p>
<p>A bugyogójában pedig egy hólyag van elrejtve, némi szines
folyadékkal, a hólyag elpukkan, s a tartalma végig festi a fehér
bugyogót.<a name="FNanchor_22" id="FNanchor_22"></a><a href=
"#Footnote_22" class="fnanchor">22)</a></p>
<p>Ezt a jelenetet aztán falrengető hahota követi a néző közönség
részéről. Pierottó olyan művészi praecisióval és naturalismussal
játsza a szerepét, hogy a hölgyek zsebkendőiket az arczuk elé
tartják.</p>
<p>No most mi legyen a megölt Harlekinnel?</p>
<p>A háttérben van egy mészégető kemencze, melyet épen teljes
működésben tartanak a gyantapor és lycopodiumliszt faggyúgyertyán
keresztül fujt lángjai. Hanswurst mester intézkedésére ő maga és
Pierotto felnyalábolják a Harlekint s belelökik a mészkemenczébe;
Hanswurst végül magát Pierottot is utána löki a principálisának a
pokoltűzbe. S aztán meghajtja magát a közönség előtt.</p>
<p>Óriási tapsvihar! Mely eléggé meg van érdemelve. Ha tudniillik
elég éles felfogással birunk az allegoriai értelmét kitalálni. Ez a
hazai művészet diadala az idegen fölött. A múzsák templomát bitorló
olasz Harlekint így semmisíti meg a nemzeti vérből és húsból
alkotott Hanswurst!</p>
<p>Erre két kalapácsütés a szinen kivül jelenti, hogy új scéna
következik.</p>
<p>Jön Colombina, Hanswurst hitvestársa.</p>
<p>Széles nagy abroncsszoknya védelmezi csipőtől kezdve
<span class="pagenum"><a name="Page_36" id=
"Page_36">-36-</a></span> a termetét. Az arcza ki van festve
fehérre, pirosra. Fején tarajos főkötőt visel.</p>
<p>Keresi a Harlekint.</p>
<p>Hanswurst mester eleinte mindenfélét hazudik neki: utóljára
megvallja, hogy beledobta a vetélytársát a kemenczébe.</p>
<p>Erre Colombina sirva fakad.</p>
<p>Hanswurst mestert ez a jajveszékelés kihozza a sodrából. Azzal
gyanusítja Colombinát, hogy a Harlekin az ő szeretője volt.</p>
<p>Colombina erre az abroncsos baleinejának az előrészére tett
kézzel esküszik, hogy semminemű tilalmas viszonya nem volt a
Harlekinnal.</p>
<p>Ezzel csak nagyranöveli Hanswurst mester féltékenységének
sárgaszemű dæmonát. Magát a szerelmi zálogot is gyanúba hozza.</p>
<p>Colombinának nem marad hátra más, mint magával a legreálisabb
ténynyel bizonyítani be törhetetlen hitvesi hűségét.</p>
<p>Nem! Nem! Annyira még nem ment a XVIII. század zsenije, hogy egy
teljesen empyricus maiensicai scenát hozzon a szinházi közönség
elé, a segítségül hivott maia egyelőre csak egy óriási nagy tojást
szabadít elő a vertugadine rejtekéből.</p>
<p>Ezt a tojást azután feltöri Hanswurst mester a csettentyűvel, s
ime egy teljesen felszerelt aprócska Hanswurst ugrik elő a
tojáshajból. Szakasztott olyan mint az édes atyja: janklija,
bugyogója, krézlije. – Ez a kis baba természetesen automat. (Ezt
még az angol szinművészektől tartották meg.)</p>
<p>Hanswurst kénytelen elismerni, hogy ez az ő fia.</p>
<p>– No ha a te fiad, akkor szoptasd te! mond Colombina. Tőlem elég
volt, hogy a világra hoztam.</p>
<p>S oda dobja az apja nyakába a gyermeket.</p>
<p>S a szegény Hanswurstnak, egész dajka módra hozzá kell látni,
hogy a csecsemőt nagyranevelje, a ki szemlátomást <span class=
"pagenum"><a name="Page_37" id="Page_37">-37-</a></span> nő, dagad,
embernagyságra megnyúlik, kézzel-lábbal kapálózik, utóljára az
apját üti agyba-főbe a csettentyüvel.<a name="FNanchor_23" id=
"FNanchor_23"></a><a href="#Footnote_23" class=
"fnanchor">23)</a></p>
<p>A közönség derültsége az őrjöngésig fokozódik. A férfiak a
parókáikat kapják le a fejükről s azokat lobogtatják, a hölgyek
pedig nem győzik a vállfüzőiket helyreigazítani a nagy
nevetéstől.</p>
<p>E közben pedig Colombina asszonyság kezébe vesz egy kosarat, s
elindul puszedlit árulni a közönség között, hogy az ujszülött
paszitájához szükséges apróköltséget beszerezze.<a name=
"FNanchor_24" id="FNanchor_24"></a><a href="#Footnote_24" class=
"fnanchor">24)</a></p>
<p>A közönség frenetikus lázban tombol.</p>
<p>Csak György nem nevette el magát egyszer sem az egész komédia
alatt.</p>
<p>Egészen gyermeteg kedély volt még: olyan, mint a hajnalkavirág,
mely kinyitja a kelyhét a hajnalpirkadásra; de a tűző napsugártól
összezsugorodik. Áhitotta az ismeretlent: a nőt, s mikor megismerte
undorodott tőle.</p>
<p>Hány népdala van a magyarnak, mely ennek a meseszép érzésnek
kifejezést ad? Például ez:</p>
<div class="poem">
<div class="stanza"><span class="i0">«Fekete szemű
menyecske,<br /></span> <span class="i0">Kérlek ne nézz a
szemembe:<br /></span> <span class="i0">Meghalok
szégyeletembe…»<br /></span></div>
</div>
<p>Hát ez a másik:</p>
<div class="poem">
<div class="stanza"><span class="i0">«Ne nézz rám, ne nézz
rám:<br /></span> <span class="i0">Mert megölsz
engemet».<br /></span></div>
</div>
<p>Kimondja, hogy megöl az asszonynak a szeme.</p>
<p>A fajban van ez az indulat.</p>
<p><span class="pagenum"><a name="Page_38" id=
"Page_38">-38-</a></span></p>
<p>A kutya úton-útfélen játszik a társával: az elefánt az erdők
sűrűjébe rejtőzik vele.</p>
<p>Wammana figyelemmel kiséré a védencze arczkifejezését, melylyel
ez a Hanswurstiádák sikamlós, leplezetlen tréfáit fogadta. Mikor a
Colombina leszállt a nézőtérre s jobbra-balra osztogatta a
puszedlit, kaczér negéddel védve magát látszatosan, de elkésve, az
ölelgetések, a kézzelfogható nyájaskodások ellen: kaczagva,
sikongatva, dévajkodva, tréfát tréfával fizetve; a hol nagy ezüst
pénzt mutattak neki, ott az igazi csóktól sem iszonyodott: elég, ha
a száját megtörölte utána, s ha egy-egy merész úr az ölébe
rántotta, a deplacirozott vertugadin árulója lett a
jarretiersjeinek: György úrfi szemöldökei férfi ránczot vontak a
homlokára. A homlok mindig elárulja a férfit. Az viseli magán az
igazi nemkülömbséget.</p>
<p>Ez alatt a komédia a két Hanswurst, az eleven és az automat
között, véget ért, azzal az elmés megoldással, hogy az apa,
megelégelvén a kicsapongó magzatja kihágását, kapja magát, nyakon
kapja a kölket, belegyűri a tojáshéjba, a melyből kijött, rácsapja
a tetejét, s kigurítja a játékszinből. A mi nagy moralis effektust
gyakorol a közönségre; nem egy kegyes atya sóhajt fel eként
magában: vajha én is így tehetnék azzal a vásott kölyökkel
otthon.</p>
<p>Azt az időközt, a míg ezután Hanswurst mester világkörutazási
szerepének első jelmezét, a német lovagét, felölti, kellemesen
foglalja el a polichinello: ez az elől hátul púpos törpe figura,
nagy orrán pápaszem, állán bibircsók, fején csörgő sipka. Még ez is
az olasz komédia alakja; de már a Hanswurstszinházban csak
inasszerepet játszik. A Colombinát kell neki felkeresni,
hazakergetni, hogy öltözzék már át a következő szerepéhez. Meglátja
odalenn a publikum között, a mint puszedlit osztogat. Keresztül
ugrik az orchestrumon, s kereplővel a kezében kezdi a hajszát a
primadonna ellen. Az fut előle keresztül a néző tömegen. A
polichinello utoléri, elkapja az abroncsszoknyáját, <span class=
"pagenum"><a name="Page_39" id="Page_39">-39-</a></span> a
buffándli kapcsa elszakad, az egész baleine a polichinello kezében
marad: a Colombina pedig előtünik a maga igazi Colombinajelmezében;
a térdigerő, virágokkal guirlandozott tánczrokolyában,
balletszökésekkel ugrik fel a szinpadra, s minthogy a polichinello
még ott is üldözi a kereplővel, utoljára a Colombina átszökik a
proscenium páholy alacsony emelvényén: a polichinello oda is utána
akar mászni; de nem birja a nagy fejét, hanyatt bukfenczezik.</p>
<p>A sylphidöltözetű Colombina védelmet keres a páholy vendégeinél:
odavetve magát a hölgy ölébe, ballerinák módjára, jól ügyelve
leülés közben, hogy a virágfüzéres rokolyáját össze ne törje: az
úgy veszi körül a mellszobrát, mint a pávát a kiterjesztett
legyezője.</p>
<p>Az a hölgy pedig Giorgio.</p>
<p>A dévaj mima szemei egyenesen az ő szemébe tűznek, forró
lehellete az arczát perzseli: hosszú szempillái oly csábítón
pislogatnak hozzá, a mint ott ül az ölében.</p>
<p>– Nos? Tetszik? Ez, vagy a másik? Kérdezi a szinpadi tündér
kaczér negéddel: jobb kezének a két ujjával egy mézes süteményt
tartva Giorgio szájához, míg ajkai épen olyan közel érnek hozzá, s
piros nyelvének a hegye kitünik közöttük. Melyik puszedli kell
inkább?</p>
<p>Giorgio félre fordítja a fejét.</p>
<p>– Ejh, hagyj békét madamenak. Csak nem vagy Sapphó, riad rá
Wammana. Nesze a puszedlid ára! (Egy tallért dobott a
kosarába.)</p>
<p>– Á – á! szól Colombina, szemeit összehúzva, s száját kaczér
nevetésre elnyujtva. Ez monsieur! Ez garçon; mert elpirult!</p>
<p>Azzal Wammanának adta a csókocskát. Mindakettőcskét.</p>
<p>Aztán kiugrott a proscenium páholyból; olyan kicsinált
ügyetlenséggel, hogy a guirlandos rokolyákkal eltakarta az ott
térdeplő polichinellot; a ki aztán kiszabadulván, az elragadtatás
pantomimikájával igyekezett a közönségnek <span class=
"pagenum"><a name="Page_40" id="Page_40">-40-</a></span> tudtul
adni, hogy ő most a paradicsomból került elő.</p>
<p>– Hallod-e mester: ez a komédia engem untat; monda Giorgio.</p>
<p>– Hát milyen az asszony?</p>
<p>– Undok.</p>
<p>– Mert nem értesz hozzá.</p>
<p>– Én nem ilyennek képzeltem a nőt.</p>
<p>– Hát milyennek?</p>
<p>– A milyen a Méte. Te engem bolonddá tettél. Úgy bánsz velem,
mint a kis gyerekkel szoktak, a kinek paripát igérnek s pálczalovat
adnak. Te nekem azt igérted, hogy a Méte ünnepélyre fogsz
elvinni.</p>
<p>– Hát hiszen ott vagyunk.</p>
<p>– Ördögöt vagyunk! Hisz ez komédiaház!</p>
<p>– S ez téged nem gyönyörködtet? Hisz ez művészet.</p>
<p>– Meglehet, hogy művészet. De ahhoz magasabb műveltség kell,
hogy ezekben az ostobaságokban gyönyörködjék valaki. Én azzal nem
birok. Nem tudom, hogy mi benne a tréfa? S te nekem nem a
Colombinát igérted; hanem a Métét!</p>
<p>– Tehát okvetlenül a Métét akarod meglátni?</p>
<p>– Minden bizonynyal.</p>
<p>– Hanem akkor nehéz próbákon kell keresztül menned.</p>
<p>– Bánom is én.</p>
<p>– Olyan esküt kell letenned, a mi egész életedre kötelez.</p>
<p>– Leteszem.</p>
<p>– A tűzkeresztségen is át kell menned.</p>
<p>– Ha más kiállta, én is csak kiállom.</p>
<p>– Törvényeket kell elfogadnod, a mik a világi törvényekkel
teljes ellentétben vannak: s mikor a Méte azoknak a végrehajtását
parancsolja, akkor föltétlenül engedelmeskedned kell.</p>
<p>– Ne papolj annyit! Én mindent megteszek, a mit te kivánsz,
hanem engem vigy oda, a hol a Métét meglátom. <span class=
"pagenum"><a name="Page_41" id="Page_41">-41-</a></span></p>
<p>– Ott vagyunk.</p>
<p>– Itt a komédiaházban?</p>
<p>– Itt a Bafomet templomában. Fejünk fölött van a Méte
mysteriuma. Ez a Hanswurstház csak az álczája a mi ünnepélyünknek.
Arra való, hogy a nagy közönség a szent Hermandad és az inqusitio
figyelmét lekösse. Az egész spionage mind azt lesi, hogy mit
csinál, mit mond a Hanswurst? Ez a legmagasabb szemfényvesztés.
Mikor a Hanswurst elkezdi a sokféle metamorphosisait, akkor a
commilitones szerteszét a páholyokból felmennek a felső terembe s
hagyják a közönséget tombolni, röhögni ide alant. A páholyoknak
függönyeik vannak: azokat le lehet bocsátani. A mi a kárpit mögött
történik, ahhoz senkinek semmi köze. Akarod még?</p>
<p>– Akarom!</p>
<p>György kezét nyujtá a mesterének. Az a kéz forró volt és nedves;
hanem azért észrevette a mester, hogy a tanítványa reszket. Lázban
van.</p>
<p>– Csak addig várunk, míg a komédia megkezdődik; s a közönség
figyelmét a scurrilitások leigézik.</p>
<p>A síp, dobszó rákezdte; Hanswurst előjött, mint keresztes vitéz,
Pantalon, mint obligát polgárférj, a kit mindig megcsal a felesége,
Colombina. A közönség belejött a kaczagásba. A páholyokban
elkezdték a függönyöket lebocsátani. Wammana azt mondá a
védenczének:</p>
<p>– Most mehetünk.</p>
<h2>VI. FEJEZET.<br />
A TŰZKERESZTSÉG.</h2>
<p>A páholyok mögött volt egy szűk folyosó. Abból megint nyilt egy
másik folyosó, a mit aztán elzárt két egymás mellé szorult ajtó.
Mind a két ajtó zárában benne volt a kulcs. <span class=
"pagenum"><a name="Page_42" id="Page_42">-42-</a></span></p>
<p>Ezek a közönség kényelmére vannak rendeltetve: azt jelentik a
zárban hagyott kulcsok.</p>
<p>Csakhogy a jobboldali ajtónak a kulcsa valami elátkozott
praktikával lehet szerkesztve, mert az akár jobbra, akár balra
fordítja az ember, semmikép sem nyitja ki a zárát: elfordúl tízszer
is egymásután; az ember érzi, hallja, hogy jobbról is balról is
csattan a zárnak a nyelve; de csak nem nyílik ki. A mellette levő
ajtó pedig az első kulcsfordításra engedelmeskedik. Annál fogva
mindenki békét hagy a jobboldali ajtón a kulcsforgatásnak, s
választja a baloldalit.</p>
<p>A kik a «ház» titkaiba be vannak avatva, tudják a fortélyát a
bösztörzárnak s azok előtt felnyílik az ajtó, mely egyszerű fából
van, s beléphetnek a szűk folyosóba, melyet az ajtó elzár.</p>
<p>Wammana előrebocsátá a tanítványát.</p>
<p>A rejtett folyosó végén egy olajlámpa pislogott. A falak
csillámlottak a penészes nyiroktól, mely a szellőzetlen odúkat el
szokta lepni. A mi fa volt a folyosón: az ajtófél és lámpaczölöp,
fekete penésztaplóval volt behúzva s a szögletekben túltengett a
sárga pinczegomba. A márvány padlatra lehullott penészhóban meg
lehetett látni a lépések nyomairól, hányan haladtak végig a
folyosón legközelebb. Még csak egy szelelő lyuk sem volt; a levegő
fojtó, nehéz és búszos, mint egy sírboltban.</p>
<p>A tulsó végén a szűk gádornak a pislogó olajlámpa alatt volt egy
tömör, kovácsolt vasajtó: küszöb és ajtófél gránitból. Két lyuk a
gránit ajtóragasztókba fúrva, képezte az ütközőket, a melyeken
keresztül volt dugva az érczrud a rézkarikákkal, a mik az örök
závárt képezték.</p>
<p>Az ajtó mellett volt egy szűk czella: épen olyan magas és mély,
hogy egy ember állva és fekve elférhessen benne.</p>
<p>Abban lakott egy ember. Egy vak ember. Az volt a závár őre.</p>
<p>A léptek hangjára előbújt az odújából. Rettenetes alak volt.
Haja, szakálla, mint egy összecsapzott kócztömeg, <span class=
"pagenum"><a name="Page_43" id="Page_43">-43-</a></span> takarta
testét, a mire nagy szüksége volt, mert az öltöny lemállott róla;
csak egy pokróczdarab volt az egész takarója: arcza fakó volt s
annyira a csontjaihoz aszott, hogy inkább hasonlított egy
halálfőhöz; csak a lezárt szempillái voltak veresek, s a kék erek a
halántékain mutatták lüktető veréssel, hogy él.</p>
<p>– Nos, hát vak Sámson, hogy megy az élet? szólt a nyomorulthoz
Wammana.</p>
<p>Az odúlakó hangja inkább hörgés volt, mint beszéd.</p>
<p>– Vége felé. Nem sokára látni fogok. Fulladozó köhécselés
kisérte a nehezen mondott szavakat.</p>
<p>– Legyen neked a te hited szerint.</p>
<p>György borzadva tekinte erre a pasquilljára az emberi
lénynek.</p>
<p>– Micsoda ember ez itt?</p>
<p>– Ez a «Korax.»</p>
<p>– Mit jelent az?</p>
<p>– «Ajtósarok.»</p>
<p>– Miért hivják így?</p>
<p>– Azért, mert ő senkinek nem nyitja ki az ajtót, nem látja a
betüket a karikákon, a miket én most egymás mellé állítok. Az ő
feladata, a mint mi beléptünk az ajtón, ismét keresztül tolni a
vasrudat a karikákon, a mikor azok saját súlyuknál fogva ismét
maguktól összevissza fordulnak a rúdon.</p>
<p>– De hisz akkor mi nem tudunk ezen az ajtón visszajönni.</p>
<p>– Annak is megvan a módja. Ez a vasajtó nem csak kifelé, hanem
befelé is nyílik. Belül aztán csak egyszerű keresztrúd zárja el, a
mit mindenki félretolhat, a ki vissza akar térni.</p>
<p>– De ilyen formán, mikor mindenki visszajön, a vasajtó nyitva
marad.</p>
<p>– Ne féltsd te a vasajtót! Akkor megint az utolsó kijövő után
bezárja azt a «mandolos».</p>
<p>– Hát az mit jelent? <span class="pagenum"><a name="Page_44" id=
"Page_44">-44-</a></span></p>
<p>– «Závár».</p>
<p>– S az a mandolos akkor ott marad bezárva a külső zárral, míg
újra rá nem nyitnak?</p>
<p>– Igen.</p>
<p>György oda volt büvölve a gyászalakhoz. Vánszorgáskor lecsuszott
a vak ember térdéről a pokrócz, s előtünt a nehéz láncz, mely
bokáira verve s a falba erősítve őt fogva tartá ezen a helyen: az
is veres volt már a rozsdától.</p>
<p>– Ez az ember büntetésből van itt? kérdé György.</p>
<p>– Igen. Áruló volt az «asphaleia» ellen.</p>
<p>– Mi az?</p>
<p>– Szövetségünk neve: «vészmentesítő.»</p>
<p>– S az árulásnak nagy büntetése van?</p>
<p>– Azt is jó lesz előre tudnod. Ez az ember el lett itélve
megvakításra s holtig való fogságra.</p>
<p>– S megengedik a törvények, hogy ezt tegye valakivel az
asphaleia?</p>
<p>– Nekünk saját törvényeink vannak. S azokat neked is el kell
fogadnod. Gondold meg. Még most visszafordulhatsz az ajtóból. Ez az
ember itten dali legény volt, mikor idekerült. Nem viszi már soká.
Kikopik belőle a lélekzet. Ő azt hiszi, hogy az lélek. Helyébe
másnak kell kerülni. Vess számot a magad lelkével; s ha félted, ide
ne hozd.</p>
<p>– Nem félek semmitől.</p>
<p>– Akkor lépj be az ajtón.</p>
<p>A vasrúd kattogva húzódott keresztül a rézkarikákon, elhagyva az
ütközőt; a vasajtó feltárult.</p>
<p>György még egy pillantást vetett a vak ember odújára.</p>
<p>– Honnan kap ez ételt és italt?</p>
<p>– Két kürtő szolgál az odujába: egyik fölfelé, másik lefelé. A
felső kürtőn át szórják le neki az ételhulladékot s ezeken ő
elélődik, a míg ismét szórnak le valamit. Az italát pedig
összegyüjti a kőkorsójába. A padmalyról víz csepeg alá, minden
perczben egy csepp. Egyúttal klepsidra is, számlálhatja rajta a
perczeket, órákat, napokat. <span class="pagenum"><a name="Page_45"
id="Page_45">-45-</a></span></p>
<p>– S ki az, a ki a kürtőn át leszórja neki a hulladékot?</p>
<p>– Az a «mandolos».</p>
<p>– Az is büntetésből van ide bezárva?</p>
<p>– Hahaha! Majd megtudod azt, hogy mért van az ide bezárva! Az a
jutalom. Pályadíj! Hahaha!</p>
<p>A kaczagást elfojtá az ajtócsörömpölés.</p>
<p>A vasajtón túl egy csigalépcső következett, mely valahonnan
felülről kapta a világosságot. Wammana elől ment, György a
nyomában, míg egyszer aztán véget ért a csigalépcső, elzárva egy
márványtábla által, melyen a Méte alakja volt domborműben
kifaragva.</p>
<p>Wammana megnyomta a tenyerével a márványlapot, melyre az
könnyedén félrefordult.</p>
<p>– Beléphetsz: mondá Györgynek, maga előtt bocsátva őt.</p>
<p>Valami sekrestyeforma volt, a mit György maga előtt látott. A
lépcső félhomályát felváltá valami szembántó lobogás. A közepén
állt egy nagy rézmedencze, a mellett volt egy magas vert ezüst
amphora, melynek szűk torkán jött fel a lobogó fény: borszesz égett
benne. Ez a csalfa világítás minden alakot reszketőnek tüntetett
fel: hol előtüntek, hol hátramentek a homályba.</p>
<p>Négy férfialak állt a háttérben: mindegyiken válltól sarkig érő
fehér talár, elől a veres kereszttel, de a melynek nincs negyedik
ága: a gnosztikusok hitregéje szerint a mankóvá alakult
kardmarkolat: egy nagy T betű. Fejeiket a templomosok által
használt barbutansisak fedte: kerek bogrács-alakú ércz föveg, mely
állig lejön, elől három nyilással a szemek és a száj számára. Három
alaknak ezüstből volt a sisakja, egynek aranyból. Hosszú, egyenes
kard volt az oldalukra csatolva, egyszerű szőrkötélen.</p>
<p>– «Méte es is», szólt Wammana a küszöbön átlépve.</p>
<p>– Ave frater, dörmögé rá a négy alak.</p>
<p>György szilárd léptekkel járult eléjük.</p>
<p>– Te vagy a «mathetes?» kérdezé az arany sisakos.</p>
<p>– Mi az? kérdezé vissza György. <span class="pagenum"><a name=
"Page_46" id="Page_46">-46-</a></span></p>
<p>– «Tanítvány».</p>
<p>– Az vagyok.</p>
<p>– Akarsz az asphaleiába fölvétetni? Tudod mi az?</p>
<p>– Tudom. Akarok.</p>
<p>– Akarsz titoktartást esküdni, hogy semmit abból, a mit
közöttünk hallasz és látsz, senkinek egy szót is el nem árulsz?</p>
<p>– Becsületszavamat adom rá.</p>
<p>A négy férfi valami idegen nyelven kezdett el egymás közt
beszélni, a melybe Wammana is beleszólt.</p>
<p>Végre a főnök kimondá a határozatot.</p>
<p>– Merész thesis volt, a mit a mathetes fölállított: méltó arra,
hogy mint dogma a sanhedrin által megvitattassék: «vajjon erősebb
ligamen-e a becsületszó, mint az eskü?» Egyelőre az esküt kell
tőled követelnünk.</p>
<p>– Jól van, leteszem azt.</p>
<p>Erre mind a négyen kihúzták a pallosukat s azokat keresztbe téve
a rézmedencze fölött, odahivták Györgyöt, hogy tegye rá a kezét, a
hol a kardok csillagot képeznek s mondja el utánuk az
esküformát.</p>
<p>Mikor azt egy nagy kapcsos könyvből felolvasá a tanítvány előtt
Wammana, György hangosan felkaczagott rá, és aztán nevetve mondá el
az esküt.</p>
<p>«Én Giunchi Giorgio, a ki nem hiszem, hogy Giunchi Giorgionak
hívnak, esküszöm a Jaldabahóthra, a kit nem hiszek, hogy van a
világon, hogy el nem árulom a Méte titkait: nem azért, mert
istenasszony; hanem azért, mert asszony; nem azért, mert a
büntetést félem, hanem azért, mert a becsületemet féltem.»</p>
<p>Így mondta utána az esküt.</p>
<p>A négy érczsisak alatt egyszerre felhangzott a kaczagás. A
meglepetés, az elégült kaczaj hangja.</p>
<p>– Ez lesz a mi emberünk!</p>
<p>– Ez a derék mathetes!</p>
<p>– Ebből lesz a mandalos.</p>
<p>– Elfogadod-e a tűzkeresztséget? kérdezé a főnök. <span class=
"pagenum"><a name="Page_47" id="Page_47">-47-</a></span></p>
<p>– Ha más átesett rajta: én is elviselhetem, monda György.</p>
<p>– Mi legyen a neve? kérdé a rendmester Wammanától, a
keresztapától.</p>
<p>– «Abrekh.»</p>
<p>– Jól van! Legyen Abrekh; akkor lesz belőle még majd
«Czafénáth-Panéák».<a name="FNanchor_25" id=
"FNanchor_25"></a><a href="#Footnote_25" class=
"fnanchor">25)</a></p>
<p>Erre intének Giorgionak, hogy vetkőzzék le.</p>
<p>Női öltöny volt rajta, az akkori divat szerinti vállfűzőt se
felvenni, se levetni nem lehetett segítség nélkül. Wammana
teljesíté védenczénél a komornai szolgálatot. Akkor azután egy
érczfényben csillámló leplet borítottak a fejére, mely sarkig
betakarta: hasonló szövetű harisnyákat húzott fel Wammana az ifjú
lábaira egész térdig.</p>
<p>Mind a lepel, mind a harisnyák asbest szövetből voltak.</p>
<p>Akkor aztán odaállíták a rézmedencze közepébe a neophitát.</p>
<p>A nagymester felvevé a kancsót a lobogó borszeszszel s eldörmögé
a formulárét.</p>
<p>«Én keresztellek tégedet a Bafometnek, a Jaldabahótnak és a
Métének nevében Abrekhnek.»</p>
<p>Azzal a fejére tölté az egész kancsó borszeszt, mely végig futva
a leplen, egyszerre lángba borítá az egész alakot; a medencze
fenekére konyhasó, chlorstrontium, rézsav és szalamia volt hintve,
mely a tűz közé vegyülve, zöld, sárga és rózsaszin szikrazáport
lövellt körül: ezek között állt a felavatott tanítvány.</p>
<p>Érezheté a körülnyaldosó láng hőségét, láthatá a szöveten
keresztül a szinváltóztató szikraözönt; de azért a lepel alatt egy
hajszála el nem perzselődött. Csodának tartá a mi vele történik. –
Asbestnek soha a nevét sem hallotta. <span class="pagenum"><a name=
"Page_48" id="Page_48">-48-</a></span></p>
<p>– Lépj elő! Monda neki a nagymester.</p>
<p>György, a medenczéből kilépve, bámulva látta, hogy minden
lépténél lángnyomok maradnak hátra: a szikrák pattognak a talpa
alatt.</p>
<p>Ekkor levették róla az asbest leplet.</p>
<p>Még el volt kábulva a borszesztől, melyet belélegzett. A szemei
kápráztak.</p>
<p>– Charié Abrekh! monda neki a nagymester, a kinek még mind az öt
újja hegyén kék lángok tánczoltak. (Annak is asbest keztyűje volt.)
György bátran megszorítá a felé nyujtott tüzes kezet.</p>
<p>A többiek is kezet szorítának vele. Mind az öten.</p>
<p>György félmámorában azt hitte, hogy a mióta ő a tűzkeresztségen
átment, azóta a számok is megszüntek számok lenni. A 4-ből 5 lett.
Azt már nem érte utól az esze, hogy az ötödik alak a keresztes
talárral és az ezüst sisakkal az ő mestere Wammana.</p>
<p>A kézszorítások és üdvözlések végeztével őtet is felpalástozták:
csakhogy az ő talárjáról még hiányzott a veres kereszt. Azután egy
ezüst sisakot tettek a fejére, mely az egész arczát eltakarta. Úgy
észlelte, hogy a sisak igen vékony dongájú és könnyű. Ez aligha
tartaná fel a kardcsapást.</p>
<p>Azzal az egyik lovag felnyitotta a sekrestye ajtaját s kivezette
rajta a tanítványt.</p>
<p>György egy góth boltozatú nagy termet látott maga előtt; melyben
a legelső látvány, mely figyelmét megragadta, egy hosszú asztal
vala, fekete szőnyeggel leterítve. Azon volt egy hétágú
gyertyatartó, minden ágában égett egy viaszgyertya.</p>
<p>Az asztalt végtől végig ülték hasonló talárba öltözött, és ezüst
sisakkal letakart alakok, mint a minők Györgyöt ide vezették.</p>
<p>Mindegyik előtt égett egy gyertya.</p>
<p>– Idou Abrekh! Monda a nagymester, bemutatva a gyülekezetnek a
neophitát. <span class="pagenum"><a name="Page_49" id=
"Page_49">-49-</a></span></p>
<p>Arra mindannyian mormogva üdvözlék.</p>
<p>– Chaire! Chaire Abrekh!</p>
<p>Azzal mindenki leült a helyére. A nagymester elfoglalta az
emelvényt az asztalfőn. Az ifjút az asztal végére állíták.</p>
<p>Mikor végig nézett az ülő alakokon, feltünt neki, hogy azok
közül többnek a mellén levő kereszt három szára egy-egy ezüst
halálfőn végződik: egy halálfő a jobb mellen, a másik a balon,
harmadik az övön alul. Mire való ez a megkülömböztetés?</p>
<p>A nagymester ezüst kalapácsával egy előtte levő harangra ütve,
jelt adott a gyűlés megnyitására.</p>
<p>– Hozzátok elő a «Syngraphét».</p>
<p>A Syngraphe volt az asphaleia törvénykönyve: abban volt megirva
a «nomos».<a name="FNanchor_26" id="FNanchor_26"></a><a href=
"#Footnote_26" class="fnanchor">26)</a></p>
<p>A nagymester jobbján ülő presbyter felnyitá a törvénykönyv
kapcsait, s feltárta annak kezdő lapját.</p>
<p>– Hallgasd meg a mi törvényeinket Abrekh, monda a nagymester. Ha
aláirod őket, beléphetsz a homiliába<a name="FNanchor_27" id=
"FNanchor_27"></a><a href="#Footnote_27" class="fnanchor">27)</a>
és azok szerint élsz; ha nem irod alá, kivül maradsz és
hallgatsz.</p>
<p>A presbyter felolvasá a nomos paragraphusait egyenkint.</p>
<p class="center">AZ ASPHALEIA TÖRVÉNYEI.</p>
<p>Melyet követni és végrehajtani kötelessége minden mystagogosnak,
akár mester, akár tanítvány.</p>
<p>1. Előkelő és magas állású személyek, úgymint fejedelmek,
főpapok és országnagyok belső házi titkait kifürkészni és
gyöngeségeiket haszonra fordítani.</p>
<p>2. Szemfényvesztések, lélekidézések, chemiai csodák által a
közönség fölött præstigiumot gyakorolni. <span class=
"pagenum"><a name="Page_50" id="Page_50">-50-</a></span></p>
<p>3. Csodatevő képeket, kutakat felfedezni, s a köznépet azok
által fanatizálni.</p>
<p>4. Felekezeteket, pártokat, nemzetiségeket egymás elleni
háboruskodásra ingerelni.</p>
<p>5. A főpapokról erkölcstelen életmódot hiresztelni. Barátokról
és apáczákról csiklandós anekdotákat közrebocsátani.</p>
<p>6. A fentebbi czél előmozdítására ifjakat apáczaöltönyben,
leányokat barátcsuhában a kolostorokba becsempészni.</p>
<p>7. A lutheránusokat Krisztustagadással vádolni.</p>
<p>8. A zsidókra ritualis gyilkosságokat kikiáltani: a husvéti
páskához használt keresztény vér felőli mesét felujítani.</p>
<p>9. A hol az asphaleiának egy tagja bűnvád alá jut, azt a biróság
kezéből hamis tanúk által kiszabadítani.</p>
<p>10. Pasquillokat a hatalmasok ellen megiratni s a paloták
kapuira felragasztani.</p>
<p>11. Fejedelmeket kisértetlátások, astrologiai jövendölések által
befolyásolni.</p>
<p>12. Hamis herczegnőket és álőrgrófokat a magas társaságokba
becsempészni.</p>
<p>13. Senki a mystagogusok közül hazát, nemzetet,
vallásfelekezetet ne ismerjen; hanem az mind idegen legyen rá
nézve.</p>
<p>14. Családot senki ne szeressen, akár fölfelé, akár lefelé.
Testvér, húg, leány mindenkire nézve közönyös legyen.</p>
<p>15. Papokat hamis gyónások által el kell ámítani.</p>
<p>16. A parasztok számára mysteriumokat, a polgárok számára
komédiákat, a főrendűek számára carousseleket rendezni; melyekben
cselszövények végrehajthatók.</p>
<p>17. Fényes ünnepélyeket adni, s azokat hamis alarmok által
megzavarni, s a zürzavarban a szép polgárleányokat tőrbe
ejteni.</p>
<p>18. Szeretőknek gazdag öreg férjeket szerezni, s gyors özvegygyé
létükről gondoskodni. <span class="pagenum"><a name="Page_51" id=
"Page_51">-51-</a></span></p>
<p>19. Ezzel egybefüggőleg a pharmakopeiának azon részét
tökéletesíteni, mely útban levő férjek- és örököseiket nagyon
várakoztató szülők- és nagybátyáknak az emberi élet végczéljához
eljuttatásával foglalkozik.</p>
<p>20. A philtrák főzéséhez titkos gyárakat tartani, melyek az
erény jegét megtörik s a szerelmet felforralják.</p>
<p>21. A kártyajáték ratióját és fogásait betanítani az
avatottaknak s ezzel kapcsolatban titkos játéktermeket tartani,
melyekbe tapasztalatlan emberek, különösen a kik nagy örökséghez
jutottak, becsalogattassanak.</p>
<p>22. Gazdag családok ifjait az adósságcsinálás tudományára
megtanítani: bódétánczosnékkal, utczai énekesnőkkel
összeházasítani.</p>
<p>23. Vakbuzgó gazdag öreg asszonyokat körülhálózni, s ha kell,
hamis végrendeletek segélyével is a szövetség számára az örökséget
elragadni.</p>
<p>24. Kitüntetéseket, rendeket, czimeket pénzért osztogatni. S ez
által az emberi hiuságot megadóztatni.</p>
<p>25. Férjeket, a kiknek szép feleségeik vannak, messze országokba
való kiküldésekkel eltávolítani, s azoknak visszatértét
akadályozni.</p>
<p>26. Szép asszonytól, a ki törhetlen erényű, elébb a férjét
csábíttatni el; hogy visszatorlásból maga is elcsábuljon.</p>
<p>27. Könnyelmű örökösöktől nagy földbirtokokat, uzsorások által
potom áron elszereztetni.</p>
<p>28. Könyveket és képeket nyomatni és terjesztetni, melyek a
testi vágyakat fölébresztik s a képzeletet táplálják. Ugyanezt
dalokkal és tánczokkal is hevíteni.</p>
<p>29. Erényes nőket addig rágalmazni, a míg azzá lesznek, a minek
hireszteltetnek.</p>
<p>30. Az alkalomcsinálókat magas hivatalokba juttatni: doktori
diplomával ellátni, csodaorvosoknak kihiresztelni.</p>
<p>31. A borivás mesterségét virtuozitásra fokozni.</p>
<p>32. Szükség esetén angyalokat csinálni.</p>
<p>33. És azt, a ki az asphaleiának ellensége, akár karddal,
<span class="pagenum"><a name="Page_52" id=
"Page_52">-52-</a></span> akár méreggel, megölni, az árulót
megbénítani, megvakítani, minden módon láb alul eltenni.</p>
<p>– Elfogadod-e és aláirod-e a syngraphe törvényeit Abrekh? Kérdé
a nagymester.</p>
<p>– Nem irom alá! válaszolt az ifjú.</p>
<p>Semmi felzudulás nem következett utána.</p>
<p>– Első hivásra feleltél: mondá a nagymester s azzal kezének egy
intésére két lovag megfogta kétfelül György karjait s visszavezette
őt a sekrestyébe; ott magára hagyá, az ajtót bezárva utána.</p>
<p>Az alkohol még lobogott a rézmedenczében.</p>
<p>Mély csendesség vette körül a magára hagyott ifjut.</p>
<p>A szinváltoztató láng nyugtalan fényt szórt a körüllevő mysticus
tárgyakra, a miknek a jelentését ő nem értette. Keresztény jelvény,
vagy Bafomet bálvány teljesen mindegy volt rá nézve. Őt vallásra
nem tanították. A Miatyánkot, az Ave Máriát nem tudta. Talán
egyszer, valamikor kis gyermek korában, mikor egy édes anyai kéz
összekulcsolá kis kezeit s ágyában térdepelve, elrebegteté vele a
felfohászkodást; de hogy kihez? s mi volt az a fohász? arra már nem
emlékezett.</p>
<p>Úgy nőtt fel, mint a sátoros czigány gyermeke.</p>
<p>Csak azt tudta, hogy a ki imádkozik, az letérdepel.</p>
<p>Térdre borult a medencze előtt, melyben tűzzel keresztelék meg:
és aztán elgondolkozott rajta, hogy miért van ő most is itt s mi
vár itt ő reá?</p>
<p>Tudományban nem volt része: ismeretekkel nem birt; de volt
természetes esze. A vad ember logikája a legerősebb.</p>
<p>Mi hozta őt ide? valami ösztön, a mit az álom el nem altat. A mi
az emberben fölkelti azt a tudatot, hogy ember! Egy kérdés, mely a
szivet sebesebb dobogásba hozza, s követeli a választ.</p>
<p>Azt mondták neki, hogy itt megtalálja a mit megismerni
óhajt.</p>
<p>Hanem ennek az ismerésnek nagy ára van. Meg kell <span class=
"pagenum"><a name="Page_53" id="Page_53">-53-</a></span> érte
tagadni mind azt, a ki erre a válaszra tilalmat vetett. Mert
tilalom van rajta, külömben nem rejtené titok. De ha tiltva van ez
az érzés, akkor miért érezzük?</p>
<p>A pajtásától (a Pétertől), a ki helyette magolta az «in usum
delphini» készült obstrusus meséket, hallott egy-egy ellenőrzetlen
együttlét alatt azokról a titkos czeremoniákról, a miket a Bafomet
imádók gyülekezeteiben végeznek (értve ezek alatt a protestánsokat)
s hogy ezeknek semmi más czéljuk nincsen, mint mindent a tíz
parancsolat ellenére cselekedni. Bibliája is volt, s abban könnyen
rátalálhatott a tíz parancsolatra; kép is volt hozzá, a melyen
Mózes az érczkigyót bálványozó Izrael népe felett rettenetes
itéletet tart; de ő bizony inkább azoknak a szép meztelen
leányoknak fogta pártját, mint annak a nagyszakállú vén prófétának,
a ki azokat kétrét fogott kötéllel korbácsolja. Az egész tíz
parancsolatnak semmi értelme sem volt előtte. Mi az a szombatnap
megünneplése? Mi az a tisztelet a szülők iránt? És a többi
tilalmazott cselekedetek?</p>
<p>Egy húr sem rezzent meg lelkében, mikor azt hallotta, hogy a
titkos gyülekezetbe felavatottnak minő rémdolgokat kell elkövetnie?
Sarkával taposni a szent ostyára, mely az «agnus Dei» jelképét
viseli. – Hát mit neki az a bárány? – Hogy a felavatottnak a Jézus
Krisztus viaszból kiformált testébe töviset kell szurkálni. – Nem
fáj az annak a viasz szobornak. – Hiszen azt sem magyarázta meg
neki senki, miért kell annak az Istenalaknak szegekkel átverve
lenni. Sokszor kérdezte a mentorától, mikor egy feszület előtt
elmentek, mért nem szabadítják meg a hivek azt, a kit imádnak, a
gyilkos szegektől?</p>
<p>Ez a vad ember logikája.</p>
<p>Azt a fölséges eszmét, hogy az Isten fia saját akaratából vette
fel a halált, hogy az emberiséget megváltsa általa: senki se
derítette fel a lelke előtt.</p>
<p>Egész közönyösen engedte magát idevezettetni, s el volt
<span class="pagenum"><a name="Page_54" id=
"Page_54">-54-</a></span> rá szánva, hogy ha kivánják tőle,
megtagadja mind a hét sakramentumot.</p>
<p>És a midőn e törvényeket felolvasták előtte, azt kiáltotta
rá:</p>
<p>«Nem fogadom el ezeket! Nem irom alá.»</p>
<p>A vallást úgy oltják a lélekbe; de a becsületérzés együtt
születik a lélekkel.</p>
<p>A vad ember azt nem tudta, hogy ezeket a dolgokat tiltja a
Pentateuch, tiltja az evangelium: de azt érezte, hogy tiltja a
becsület: tiltja az emberiség.</p>
<p>Térden állt: imádkozni nem tudott; de a lelkét fel tudta emelni
az égig. S az ott megerősödött.</p>
<p>A nagymester azt mondá: «először kérdeztelek!» Tehát még
többször is fogja kérdezni?</p>
<p>És ő másodszor is, harmadszor is azt fogja válaszolni, «nem irom
alá ezt a törvényt!»</p>
<p>Rémíteni fogják! Fenyegetni fogják! Még sem ijed meg.</p>
<p>És ha neki kell is felváltani ott abban a siroduban azt a
haldokló vak embert: még attól sem retten vissza.</p>
<p>Inkább lesz «korax»; mint «mandolosz».</p>
<p>Ezt diktálta neki az a vércsepp, mely az Árpádok ereiből
származott az ő szivébe.<a name="FNanchor_28" id=
"FNanchor_28"></a><a href="#Footnote_28" class=
"fnanchor">28)</a></p>
<h2>VII. FEJEZET.<br />
A BORKERESZTSÉG.</h2>
<p>Az ajtózár nyikorgott: érte jöttek.</p>
<p>A két lovag ismét karon fogá s kivezette a nagy terembe.</p>
<p>A szemei kápráztak attól a látványtól, a mi reá várt.</p>
<p>Nem a kinzókamra; nem a rémséges csigás kötelek, nyujtólétrák,
nem az izzó rostélyok voltak elkészítve a <span class=
"pagenum"><a name="Page_55" id="Page_55">-55-</a></span> számára,
hanem egy lakomához felterített asztal, olyan lakomához, a minőt
Belzázár adott a vendégeinek: mikor a láthatlan kéz felirta a terem
falára a «méne, méne, tekel, fáresz».</p>
<p>A hosszú asztal selyemdamaszttal volt leterítve s azon czifra
tálakon és szolgadeszkákon felrakva sültek, sütemények és
déligyümölcsök. Egy roppant vadkanfej, agyarastól, egész malaczok,
czitrommal fogaik közt, óriási sonkák, váralakú aranyozott
pástétomok; furcsa figurákká fonott pereczfélék, halformájú
mézeskalácsok, csokoládé medvék, himes husvéti tojások egész
garmadával, egész kerek sajtok s az asztal közepén egy egész páva,
teljes tollazatában pompás legyezőjét szerteszét terjesztve.
Palaczkok és mindenféle alakú korsók nagy sokasága egészíté ki a
lakoma pompáját. A convivák mind ott ültek már az asztal körül,
ezüst tányérok és kelyhek voltak előttük: csak egy volt üresen;
legfenn az asztalfőn ülő nagymester baloldalán. A két lovag
odavezette Györgyöt. A nagymester inte neki, hogy üljön le.</p>
<p>György egészen meg volt igézve ettől a nagy kegytől. A rettegést
egyszerre a hála váltá fel a szivében. Az a gondolatja támadt, hogy
azokkal a törvényekkel csak próbára akarták tenni a lelkét, s most
ime kitüntetik. Ez a jutalma a becsület tudásának. Hiszen ezek víg
czimborák, a kik csak kötődnek az új bajtárssal, s aztán jól
megvendégelik.</p>
<p>A nagymester azt a kezét, a melylyel Györgynek inte, hogy üljön
le, felemelve felejté és olyan meghajlítással, hogy a néma jelnek
el kellett találni az értelmét. Ez kézcsókot jelent.</p>
<p>Ezt annál könnyebben megtehette György, mert a sisak a fején
volt, s az nem engedte, hogy az ajka is hozzá érjen a kézhez.</p>
<p>Midőn leült a székére, ismét inte neki a nagymester, a
szomszédjára mutatva. Ezt az intést annyival inkább elértheté, mert
az asztalnál ülő vendégek mindegyike példát <span class=
"pagenum"><a name="Page_56" id="Page_56">-56-</a></span> adott
neki. Mindenki megcsókolá a szomszédját. – S minthogy mindenkinek
fején volt az ezüst kondérsisak, ez ismét csak olyan érczcsók volt,
az agape hideg csókja: két ezüst ajk csendült össze.</p>
<p>Feltünt az ifjúnak, hogy a baloldali szomszédja talárján a veres
kereszt halálfőkkel van diszítve, és azután végtül végig az egész
asztalsorban minden második lovagnak a keresztje ezeket a jeleket
viseli. – Minő megkülömböztetés lehet ez?</p>
<p>A visszás érzések közé, melyek egymást oly összefüggéstelenül
váltogatták a lelkében, egy-egy határozatlan kétely is furakodott:
– honnan kerülhetett ily pompás lakoma egyszerre erre az asztalra?
varázslat ez? ki itt a szakács? a pástétom sütő? S a töprengő
kétséghez hozzá járult egy érzéktalány. Valami kieszelhetetlen
illat ütötte meg a szagérzékét: mintha minden fűszerek és balzsamok
aromái volnának összevegyülve növényi és állati roha és
penészszaggal.</p>
<p>A nagymester az ifjú vállára téve nehéz kezét, azt mondá
neki:</p>
<p>– Úgy láss e lakomához, fiam Abrekh; hogy ez a Sabbath
Passachkor készült; most pedig vagyunk a «Thebet»-ben.</p>
<p>Csakhogy azt a két ünnepet épen nem ismeré a neophita. Az egyik
esik tavasz első holdtöltére, a másik deczember hóra (a héber
naptár szerint.)</p>
<p>Tehát azok az asztalon levő ételek legalább is nyolcz
hónaposak!</p>
<p>Megtudta azt azonnal a metastes, a mint a legelső étek fogással
megkinálták.</p>
<p>A két lovag, a ki őt idevezette, nem ült az asztalhoz; rajtuk
volt e napon a hierodulos sora: az egyik az ételeket hordta körül,
a másik a bort töltögette.</p>
<p>Megnyitotta a lakomát a hímes tojás.</p>
<p>A mint azt feltörte György, annak a szederjes kék szine is
meglepé: a szagát visszatetszőnek érezte, s az íze <span class=
"pagenum"><a name="Page_57" id="Page_57">-57-</a></span> fanyar
volt és csipős. Először a nagymester vett belőle s elkezdte a hímes
héját lehámozni; aztán négyfelé vágta késsel, s bedugta az arany
lárván keresztül a szájába. György is palástul vetette neki a
gyomrát; nem sokat forgatta a szájában; hanem lenyelte, a mit
befalt. Tíz hónapos pereczet adtak neki hozzá; jó fogai voltak;
összeropogtatta. A többi asztaltárs is úgy tett.</p>
<p>A sajt egész telepítvénye volt az ugráló eleven lényeknek, s
belül zöld a penésztől. A nagymester abból is vágott egy darabot
magának. György követte a példáját. A posaj és penész nem riasztá
vissza. A sajthoz adtak neki esztendős pumpernickelt.</p>
<p>A sonka avas volt, a pástétom áporodott, a disznófej
pézsmaszagú, a sütemény dohos. Igazi másvilági lakoma: a milyennel
a lelkek traktálják meg a közéjük keveredett élő embert.</p>
<p>De annál jobban kelt utána a bor.</p>
<p>Az undorgásnak legjobb orvossága a bor. Az émelygés antitoxicona
az alcohol. A ki megutálta az ételt, az igyék!</p>
<p>Először az édes malváziai járta, azután jött a nehéz cyprusi;
kristály poharakból itták a rhénusit, hogy a szép aranyzöld
szinében gyönyörködni lehessen; a tokajihoz apró poharakat adtak,
mindent helyrehozott a franczia ámbraillatu muskotály: attól
elfelejtette az orr az ételeknek a szagát.</p>
<p>Minden poharat a körömpróbáig kellett inni. Maga a fejborító
sisak megkövetelte azt, hogy a ki iszik, a fejét hátra vesse: csak
úgy tölthette a szájába a bort, az ezüst száj tiltotta a
szürcsölgetést.</p>
<p>S a vendégek virtust csináltak belőle, hogy egymásnak a gyomrát
próbára tegyék. Undorító adomákkal füszerezték azt, a mi a nélkül
is poshadt volt; s az volt a vitézebb, a ki az émelyítő ötletet még
undokabbal tudta visszavágni. Uri mulatság!</p>
<p>Mindenki elváltoztatott hangon beszélt: egyik erőtetett
<span class="pagenum"><a name="Page_58" id=
"Page_58">-58-</a></span> basszusban, a másik fistula nyefegéssel,
a hogy álarczos mulatságban szokták.</p>
<p>Györgynek csodaerős organismussal kellett birni: semmi sem
ártott meg neki, sem az étel, sem az ital, sem a putridus
adomák.</p>
<p>Utoljára hordták körül a pávát. A fejedelmi lakomák legfőbb
díszét.</p>
<p>E Junó kegyeltjéről elébb lehúzzák a bőrt tollastul, akkor a
húsát fűszeres páczba teszik s benne hagyják, míg a keleti borsok
és szekfűszegek egészen át nem járják: akkor megsütik s ismét
ráhúzzák a pompás tollazatú bőrét, szétterjesztett legyezőjével
együtt, és úgy tálalják fel. Aztán elteszik a jövő díszlakomára,
meg az azután következőkre, a míg csak benne tart.<a name=
"FNanchor_29" id="FNanchor_29"></a><a href="#Footnote_29" class=
"fnanchor">29)</a></p>
<p>Legelőször az új vendéget kinálták meg a pávasülttel.</p>
<p>György nem tudta, hogy mi módon kell ahhoz hozzányúlni.</p>
<p>A baloldali szomszédja kisegíté a zavarából. Elől a begyénél
szétválasztható az aranytollas bőr, s akkor aztán lehet szeleteket
vágni a melle húsából. Egy darabot odatett a tányérjára.</p>
<p>György visszahőkölt tőle.</p>
<p>Ez mégis hyenafogra való étel!</p>
<p>A nagymester hahotával kaczagott rajta.</p>
<p>– No fiacskám, kapd be, míg el nem fut előled!</p>
<p>Valóban volt hozzá hajlandósága az ízes falatnak.</p>
<p>Eh! Hát oszszuk meg: sipegé vékony orrhangon a baloldali
asztaltársa, s ketté vágva a szeletet, a felét a saját szájába
tömte.</p>
<p>Most aztán Györgynek sem lehetett finnyáskodni: meg kellett
mutatnia a bátorságát. <span class="pagenum"><a name="Page_59" id=
"Page_59">-59-</a></span></p>
<p>– Gyorsan utána ezt a pohár marsalait!</p>
<p>A többi asztaltárs is hasonlóul tett; kiki megosztá a maga
pávaszeletét a szomszédjával s frissen utána öblíté a tűzitalt. A
marsalai expiálta, a mit a páva vétett.</p>
<p>Giorgio győzte az ivást.</p>
<p>Vannak a természet által különös tehetséggel adományozott
kivételek, a kiket a magyarok ezzel a czímmel tiszteltek meg:
«született korhely», a kik rendesen nem isznak bort; de ha
versenyre kerül a sor, az asztal alá iszszák az egész
czimboraságot.</p>
<p>Ilyen talentum volt György is.</p>
<p>Az ilyeneknek az a szokásuk, hogy mentül többet isznak, annál
figyelőbbek lesznek. Rendes embernek a bor megnyítja szivét,
száját; dalhoz kezd, kaczag, őszinte lesz, gorombáskodik: ezek a
kiválasztottak őrzik nyelvük hegyén a szót.</p>
<p>A zajos mulatozástól külömben a társaság minden tagja óvakodott.
Azt meghallhatta volna a szinházi közönség odaalant: megtudhatták
volna, hogy a fejük fölött egy másik szindarabot játszanak. Valami
kisérteties volt, a mint egy hosszú asztal vendégei ezüst lárvákkal
az orruk előtt, csendesen ürítgetik a kelyheiket s mert fülbe nem
sughatnak, tehát egymásnak a szájába suttognak.</p>
<p>Ez alatt a két hierodulos egy gömbölyű asztalt helyezett el a
nagy terem közepén, s egyúttal meggyújtotta a viaszgyertyákat egy
függő csilláron, mely épen az asztalra világított alá: az asztal
körül alacsony székeket raktak. Kártyázó asztal volt az.</p>
<p>Lakoma nem is lehet a nélkül tökéletes.</p>
<p>– Abrekh fiam; szólt a nagymester; állj fel és jőjj velünk
kártyázni. A mestered azt állítja, hogy értesz hozzá.</p>
<p>– Igenis: monda György. Wammana urammal szoktunk kártyázni; de
mi csak polturákban játszunk.</p>
<p>– Az itt nem járja, itt nincs más, csak arany pénz.</p>
<p>– Azt pedig én nem tudnám, hol vegyem?</p>
<p>– Majd megtanítalak rá. Mire való a pumpolás. <span class=
"pagenum"><a name="Page_60" id="Page_60">-60-</a></span></p>
<p>– Pumpolni?<a name="FNanchor_30" id="FNanchor_30"></a><a href=
"#Footnote_30" class="fnanchor">30)</a> Az bizony jó lehet. Csak
volna kitől.</p>
<p>A nagymester odaszólt a jobbján ülő lovagnak.</p>
<p>– Iskáriotes! Mennyire taksálod ezt az ifju metastest?</p>
<p>– Ötszáz zecchinóra, dörmögé az az ezüst kondérja alól.</p>
<p>– De hogy fizetem én azt vissza? kérdezé György.</p>
<p>– Igen könnyen. Rád gazdag örökség vár. Az apád nagy úr s minden
órán meghalhat. Egy év mulva ezer zecchinot fogsz Iskariotesnek
visszafizetni.</p>
<p>– S ha akkor nem lesz ezer zecchinóm?</p>
<p>– Várni fog újabb esztendőt s megduplázza az összeget.</p>
<p>– De én irást sem adhatok a kölcsönről; mert a nevemet sem
próbáltam még leirni.</p>
<p>– Nem is szükséges. A kölcsönt becsületszóra veszed fel. S
zálogul csupán csak a pecsétnyomó gyürűdet adod át
Iskariotesnek.</p>
<p>– A pecsétnyomó gyürűmet? Azt mondják, hogy ezen a családi
czímerem van.</p>
<p>– Épen azért. Ha valamikép el találnál felejtkezni a
becsületszavad beváltásáról; ha eszedbe vennéd, hogy a nagykorúvá
lett legénynek joga van a suhancz korában felvett adósságait
revocálni: hát akkor a megtorlás rögtön utólérne, ennek a gyürűnek
a segítségével.</p>
<p>– Meggondolom a dolgot.</p>
<p>(Végig ivott valamennyi borból és meggondolja, hogy elfogadja-e
a kölcsönt?)</p>
<p>– Hát jöjj oda és nézd a játékot.</p>
<p>A kerek asztalt már akkor körölülték a lovagok: az arany
garmadákban feküdt előttük. A «diabolkát» játszották, olyanforma
játék, mint a nasivasi, vagy a landsknecht.</p>
<p>A játékkártyák egészen másformák voltak, mint a minőkkel György
és Wammana szoktak játszani. Valódi régi <span class=
"pagenum"><a name="Page_61" id="Page_61">-61-</a></span> XV.
századbeli kártyák. Alakjuk gömbölyű: a szineket állatok és virágok
helyettesítik rajtuk. A coeur «papagály», a carreau «nyul», a
treffle «harangvirág» s a pique «szegfű».</p>
<p>Szokatlan festésű kártyák nehezítik a játékot. Azokat elébb
végig kell tanulmányozni, a míg az ember bele okul, hogy az a három
papagály jelenti a «coeur ass»-t, s az egyformán felkalapozott
«Dame» és «Knabe» miben különbözik egymástól?</p>
<p>Egy lovag volt a banktartó, a többiek az ellenesek.</p>
<p>Az arany marék számra repült egyik asztal szélétől a másikra.
Mindenki némán játszott, az ezüst sisakok elrejtettek minden
indulatkifejezést.</p>
<p>György ott állt a banktartó háta mögött, irigyen nézve, hogy
gyülik meg annak a tálában az aranyhalmaz.</p>
<p>A bor mámora nem kábítá el a fejét, hanem az arany mámora
igen.</p>
<p>Azt mondá a nagymesternek:</p>
<p>– Hidd ide Iskariotest. Elfogadom a pénzt.</p>
<p>Iskariotes odajött a nagymester hivására.</p>
<p>Aztán átadott egy erszényt Györgynek, melyben tíz göngyöleg
volt, vékony halhólyag burokban, melyen keresztül csillámlott az
arany: mindegyikben ötven zecchino.</p>
<p>György pedig lehúzta az ujjáról a pecsétnyomó gyürűjét, s átadta
zálogul a kölcsönadónak.</p>
<p>Azt a szent pecsétnyomót, a mit kis gyermekkorában az anyja
akasztott a nyakába zsinóron, mikor elválaszták a gyermekétől. Nem
a nagyobbik fiának adta, a kisebbiket jobban szerette. És ő átadta
ezt az ereklyét, azzal a «Felsővadászi Rákóczy» czímerrel egy
embernek, a kinek az arczát sem látta, a nevét sem tudta.</p>
<p>Abban a biztos hitben tette, hogy ő most ezen a banktartón
boszút fog állni, s akkor aztán visszaváltja családi
klenodiumát.</p>
<p>– El ne felejtsd, dörmögé Iskariotes: egy év mulva ezer
zecchinot fogsz visszaadni. <span class="pagenum"><a name="Page_62"
id="Page_62">-62-</a></span></p>
<p>– Nem egy «év» mulva; hanem egy «óra» mulva.</p>
<p>Olyan bizonyos volt a sejdítésében.</p>
<p>A kártyázók közbe-közbe ittak is. Mindenik mellé oda volt
állítva egy zsámoly: azon pohár, melyet a hierodulosok a mint
kiürült, rögtön teletöltöttek ismét. Veres bort ittak. Tivornya
végén a veres bor járja. Ez a boroknak a királya, mely a többiek
között igazságot tesz.</p>
<p>A mint egy lovag, a ki minden pénzét elvesztette, fölkelt az
asztaltól, György rögtön leült a helyébe.</p>
<p>Adatott magának kártyát s odatolt az asztal közepére egy
göngyöleg aranyat.</p>
<p>Az ő kártyája nyert.</p>
<p>A banktartó szótlanul odatette a másik göngyöleg aranyat a
betétéhez.</p>
<p>György ott hagyta mind a kettőt, s újra kártyát adatott
magának.</p>
<p>A második taillenál megint az ő figurája lett a nyertes. Ismét
otthagyta a megnégyszerezett tételt.</p>
<p>És aztán harmadszor is, negyedszer is benn hagyta a tételét.</p>
<p>Az ittas ember vakmerőségével játszott.</p>
<p>Mikor ötödször is kártyát kért, minden «arcz» felé volt
fordulva. Nem arczok voltak azok; csak lárvák, hasonlatosak a
halálfejekhez: két sötét üreg a szem, harmadik a száj.</p>
<p>Némelyik játszónak a keblén azok az ezüst halálfejek úgy
szálltak és emelkedtek, hogy azt csuda volt látni! Mi mozgatja
azokat?</p>
<p>Az ötödik osztásnál is az ő kártyája nyert.</p>
<p>Már ezerhatszáz zecchino állt előtte az asztalon.</p>
<p>A nagymester meginté.</p>
<p>– Abrekh metastes. Most visszavonulhatsz.</p>
<p>Még csak ez az intés kellett neki, hogy teljesen beleszédüljön
az örvénybe.</p>
<p>A helyett, hogy a nyereségét beseperte volna s odábbállt volna
vele, még az erszényében levő többi kilencz aranytekercset is
odadobta a többihez s rekedten kiálta: <span class=
"pagenum"><a name="Page_63" id="Page_63">-63-</a></span></p>
<p>– Az egész bank!</p>
<p>Mindenki körülállta a kerek asztalt, a ki nem is vett részt a
játékban. Olyan csendesség volt, hogy onnan alólról fel lehetett
hallani a párdalt, a mit Hanswurst Colombinával énekelt.</p>
<p>A banktartónak is ugyanaz a figura jutott, a mi Györgynek: egy
királyné. Amannál volt Lucrétia, ennél Bethsábe.</p>
<p>A bankadó csendesen rakosgatta a kártyalapokat kétfelé. Egyet
magának, egyet a játszófélnek.</p>
<p>A bankadónak az az előnye van, hogy ha egyforma kártyák mellett
mind a ketten hasonló figurát kapnak: ő húzza be a tételt.</p>
<p>Neki jött meg a harmadik királyné: «Pentesilaë».</p>
<p>– Halloh! hangzott egész chorusban a nézők kiáltása. A bank
nyert.</p>
<p>Ez az örömkitörés figyelmeztetheté Györgyöt, hogy itt neki
mindenki ellensége.</p>
<p>– Még nem, mondá nyugodtan. Még az én kártyám hátra van.</p>
<p>A banktartó felveté a kártyát, mely György részére
következett.</p>
<p>Az volt «Helena». A cœur királyné.</p>
<p>Most aztán egyszerre az elszörnyedés hörgésére változott a
chorus.</p>
<p>A cœur királyné a diabolkában preferance! Annak megint előnye
van a banktartó fölött.</p>
<p>A bank fel volt robbantva.</p>
<p>A banktartó felállt a helyéről s ott hagyta az ezüst tálát
aranycsomagaival együtt.</p>
<p>Most aztán már Györgynek gavalléri kötelessége lett magának
elvállalni a banktartást.</p>
<p>Odaült a megbuktatott helyére.</p>
<p>Ekkor azután valóságos dühvel indult meg a játék. Valamennyien
egy ellen. Minden mester egy tanítvány ellen. <span class=
"pagenum"><a name="Page_64" id="Page_64">-64-</a></span></p>
<p>Fel voltak ellene lázadva.</p>
<p>Ez a sárgacsőrű fiókmadár ide jön a vércsék közé s valamennyinek
kitépi a tollát.</p>
<p>És nem birnak vele. Mint banktartó is folyvást nyer.</p>
<p>S a mellett iszik. Minden osztás után iszik.</p>
<p>Hisz ez az ördögnek a legkisebbik fia.</p>
<p>Egyszer aztán egyike az asztalnál ülő lovagoknak rá kiállt
Györgyre.</p>
<p>– Hohó! Abrekh! Te csalsz! Alólról húztál ki egy kártyát!</p>
<p>Erre György válasz helyett felkapja a zsámolyán levő poharat s
úgy önti az arczába a rágalmazónak a veres bort, hogy az annak a
talárjára egyszerre odafesti a keresztnek a negyedik ágát.</p>
<p>Erre mindenki talpra ugrált a kártyaasztal mellől. György pedig
összefonta a két karját a mellén s úgy nézett velük
halálfej-szemet. Azoknak mind kard volt az oldalán, ő pedig
fegyvertelen volt.</p>
<p>«Peri thanátu!»<a name="FNanchor_31" id=
"FNanchor_31"></a><a href="#Footnote_31" class="fnanchor">31)</a>
kiálták többen, kardmarkolataikhoz kapkodva. Feltünő volt, hogy
azok a lovagok, a kiknek a mellkeresztjén ezüst halálfejek voltak,
ellenkezőleg a kardhoz kapkodóknak a kezeiket ragadták meg
csillapítólag.</p>
<p>A nagymester közéjük lépett s igazságot tett.</p>
<p>– Állítsátok ki őket a középre, sértőt és sértettet; vívjanak
meg azonnal előttünk.</p>
<p>– Meg is vívok vele! kiálta daczosan György. Boszút állok ezért
a szóért. Csak adjatok kardot a kezembe.</p>
<p>A nagymester intésére két lovag, a ki a vívók segédjeül lett
kijelölve, megtette az előkészületeket. Elől bivalybőr vértet
csatoltak rájuk, mely ágyékon alól ért. «Dejszen keresztül megy az
én kardom ezen a bivalybőrön!» hetvenkedék a neophita és jobb
karjukon a talárt felgyűrték egész vállig, a jobb térden feltürték
magasra, a <span class="pagenum"><a name="Page_65" id=
"Page_65">-65-</a></span> balkezükre pedig olyan keztyűt húztak,
melynek nem volt semmi ujja.</p>
<p>A párbaj-segéd közlé a szabályokat Györgygyel.</p>
<p>«A keztyű a balkézen tiltja az ellenfél kardjának az elkapását,
a mellvért a nemes részekre irányzott szúrást; vitőrökkel történik
a vívás; csupán a fejet szabad találni.»</p>
<p>Györgynek eszébe jutott a mesterfogás, melyet Wammanától tanult:
a szemszúrás. Ez az, a mi a gyöngébb testalkatú vívót az erősebb
fölé helyezi, ha jól betanulta. A kit a szemén találnak, az hiába
bir Hercules erejével: egyszerre ártalmatlanná lesz.</p>
<p>Hanem aztán meglehetősen lehült a haragja, mikor a fegyvereket
előhozták, a melyekkel vívni fognak.</p>
<p>Fleurettek voltak azok: de gombbal a végükön. Ezekkel nem lehet
egymásnak a szemét kiszúrni: a gomb nagyobb mint a sisak
szemnyilása; amaz gömbölyű, ez pedig háromszögű.</p>
<p>– Tehát csak alakosdi vívás lesz belőle? kérdezé György a
segédjétől, a ki maga volt Iskariotes. (Az ujjára húzott saját
gyűrűjéről ismert rá.) Tehát nem megy élet-halálra?</p>
<p>– Valóban élet és halál az a vívókra nézve: mert a kinek a
fejéről a sisakot leütik, annak az arcza egyszerre el van árulva
mindenki előtt. Annak a nevét mindenki megtudja, s ez rosszabb rá
nézve a halálnál.</p>
<p>Mind a két félnek kezébe adták a vítőröket, a nagymester
háromszor a tenyerébe tapsolt: azzal összecsaptak.</p>
<p>György jól felhasználta a mesterfogást; mikor ellenfele a quint
parádból egyszerre a fejszúrást irányzá, ő kardvédelem helyett
hirtelen alákapta a fejét, s a vítőrével alólról szúrva fölfelé
odatalált az ellenfele sisakján levő háromszögű lyukba, hogy annak
az ezüst kondérja egyszerre lerepült a fejéről.</p>
<p>Ott állt előtte Wammana.</p>
<p>Ő volt a sértő lovag: őtet öntötte arczul a veres borral; őt
álarczozta le a társaság előtt. <span class="pagenum"><a name=
"Page_66" id="Page_66">-66-</a></span></p>
<p>Most rezzent aztán meg az ifjú: «mit cselekedtem?»</p>
<p>Eldobta a vítőrt a kezéből.</p>
<p>Aztán maga is ledobta az ezüst sisakot a fejéről.</p>
<p>– Tépjetek széjjel!</p>
<p>S ott állt az ismeretlenek társasága előtt, ifjui szépségének
elragadó pompájában, hasonló azokhoz a harczias angyalokhoz, a kik
a triptica két oldalán ki vannak faragva: egy egész világ ellen
harczolni hivatvák; arcza égett minden jó és rossz indulattól;
szemeiből áradt a szenvedély: ajkai csókra hivták a halált.</p>
<p>Dehogy tépték széjjel! «Chaire! Chaire!» hangzott feléje minden
oldalról. «Amin! Arkei!»<a name="FNanchor_32" id=
"FNanchor_32"></a><a href="#Footnote_32" class="fnanchor">32)</a>
dörgött közbe a nagymester perdöntő szava. Wammana pedig eldobva a
fleurettet, odanyújtá a képét tanítványa elé.</p>
<p>– Ezt jól csináltad.</p>
<p>Györgyben egyszerre felülkerekedett a gyermeki naiv érzés;
odaborult a mester nyakába és sirva fakadt.</p>
<p>– Mért tetted ezt velem? Rebegé félig engesztelő, félig
szemrehányó szóval.</p>
<p>– Azért, hogy bemutassalak a társaságnak. Tudják meg, ki lakik
benned. Idu Abrekh! – Idu Czafénát Panéákh!</p>
<p>S ismét felhangzott a «chaire!» üdvkiáltás.</p>
<p>Lehetett szabad kitörést engedni a kebleknek: odalenn, a másik
szinházban a berekesztő zene járta. Öreg dob, kis dob, csinelli,
réztányér, trombita a megrepedésig igyekezett az utolsó nótát a
publikum fülében megörökíteni: a taps, lábdörömbözés, a fuora és
bravo kiáltozás elenyészteté az asphaleiában támadt zajt; még a
vivók lábdobogását sem vehették odaalant észre.</p>
<p>Most azután a leálczázott mester és tanítványa nem is tevé föl
többé a barbutánt a fejére.</p>
<p>Iskariotes, György segéde megdicsérte a vivó hőst: «Tudd meg,
hogy a legerősebb vivóval küzdtél ma itten.» <span class=
"pagenum"><a name="Page_67" id="Page_67">-67-</a></span></p>
<p>– De nekem megkétszerezte az erőmet a sértett becsület!</p>
<p>A nagymester ekkor odament Györgyhöz s pallosát kihúzva, annak a
lapjával érinté az ifjú vállát.</p>
<p>– Térdelj le, mint mathetes és állj föl, mint athletes.<a name=
"FNanchor_33" id="FNanchor_33"></a><a href="#Footnote_33" class=
"fnanchor">33)</a></p>
<p>Ezt még csak meg hagyta történni magán.</p>
<p>Hanem a mint a ceremoniát folytatá a nagymester:</p>
<p>– Tüzzétek föl a mellére a keresztet: az élet kulcsát! erre
boszúsan kiálta fel a legény.</p>
<p>– Ugyan hagyjatok fel már a hókuspókuszaitokkal! Nem azért
jöttem én ide, hogy belőlem bolondot űzzetek. Elég volt már a
komédiából. Én meg hagytam magamat kereszteltetni égő alkohollal;
meg hagytam magamat traktálni Senakérib király idejéből fenmaradt
lakomával, összeverekedtem a saját mesteremmel. Nekem több nem kell
a tréfából. Ha okosabbat nem tudtok, ereszszetek haza.</p>
<p>– Ohó! Athletes Abrekh! monda a nagymester. Te azt is tréfának
nevezed talán, hogy elnyerted a társaságunknak négyezer
zecchinóját? S most azzal odább akarsz állni?</p>
<p>– Az is bizonyosan mind hamis pénz lesz, s ha hazaviszem
zacskóstul, akkor látom, hogy csupa játéktantuszt szedtem
össze.</p>
<p>– A súlyáról megitélheted, hogy az mind igazi arany. Ha
beletöltöd a sisakodba, dolgot ád fölemelned. De ez még nem tied:
azt ne gondold; elébb még én velem kell megküzdened érte. L’hombre
játékkal. – Te tudsz a l’hombrehez?</p>
<p>– Tudok. De most semmi kedvem sincs hozzá. – Engem nem az arany
szomja hozott ide.</p>
<p>– Tudom.</p>
<p>– Tudhatod; mert te mondtad a fejemre a nevét, mikor tűzlánggal
megkereszteltek. Annak a pokolbeli szentháromságnak <span class=
"pagenum"><a name="Page_68" id="Page_68">-68-</a></span> a nevét.
Kettőt már megismertem belőle. Ettem a Bafomet lakomájából; ittam a
Jaldabahót borából. Most a Métét akarom látni.</p>
<p>– Látni fogod. – Monda a nagymester. Csak legyen türelmed.</p>
<p>– Hát mire kell még várnom?</p>
<p>– Világosítsd fel a tanítványodat róla, mester! szólt az
aranysisakos Wammanának.</p>
<p>A Mentor aztán felvilágosítá a védenczét, hogy a Méte
mysteriumait addig nem lehet elkezdeni, a míg oda alant be nem
végződött a komédia. Majd ha a közönség kitakarodott, a komédiások
is haza széledtek; mikor a Bummerin<a name="FNanchor_34" id=
"FNanchor_34"></a><a href="#Footnote_34" class="fnanchor">34)</a>
elkezdi az éjfélt zúgni; akkor elkezdődnek a «paradicsomi viziók».
Addig lehet l’hombret játszani a nagymesterrel.</p>
<p>A terem egyik falától a másikig fekete posztó kárpit volt húzva.
A boltozat félíve sejteté, hogy azon túl kell még lenni a
folytatásnak.</p>
<p>Egy kisebb asztalt hoztak elé: ahhoz ült le a nagymester
Györgygyel; új kártyákat hoztak a számukra, a mik még ólompecséttel
voltak lezárva.</p>
<p>Györgynek feltünt az, hogy az alsó szinház elcsendesültével az
asphaleia társasága meggyérült. A halálfejesek mind elhagyták a
termet.</p>
<h2>VIII. FEJEZET.<br />
A PARADICSOMI KISÉRTETEK.</h2>
<p>Wammana kitünő pædagog volt, a ki a gondjaira bizott fejedelmi
tanítványban felismerte a rendkivüli nagy észtehetséget, ennek
méltó kimívelésére épen a l’hombre játékot szemelte ki.
<span class="pagenum"><a name="Page_69" id=
"Page_69">-69-</a></span></p>
<p>Mert a l’hombre nem is játék már, hanem tudomány. A puszta
alapelveinek a megtanulásához is nagyobb lelki fogékonyság kell,
mint az egész sublimior mathésiséhez.</p>
<p>Négy örökös tromf van benne: a Spadill (pique ass), Manill (a
cœur hetes), Baste (treffeass) és Ponte (cœur ass). Ezen négy
öröködési jogon uralkodó «matador»-on kivül van a választott adutt.
A veres szinekben a kártyák felülről lefelé rangfokozódnak; a
király uralja a dámát, a dáma a lovagot, a lovag a Knabét, a fekete
szinekben alulról fölfelé, a hármas üti a fölötte levőket,
valamennyit: az asst kivéve; ez a kettős.</p>
<p>Franczia kártyákkal játszák, a melyekből ki van dobva minden
színből a tizes, kilenczes és nyolczas.</p>
<p>Rendesen három játszó kell hozzá: azok közül az előkezes a
«l’hombre».</p>
<p>Minden játékos nyolcz lapot kap, a többi talonnak marad, az alul
levő szín határozza meg a tromfot.</p>
<p>Eddig nagyon hasonlít a klabriászhoz.</p>
<p>Hanem hát a l’hombreben vannak olyan nagyobb mesterkedések,
melyek mellett a mai kort jellemző klabriász csak az
«orronverőcske» szinvonalán marad alant.</p>
<p>A l’hombre játszáshoz hadvezéri talentum kell! Diplomatai
lángész kell hozzá. A l’hombrenek nyolcz ütés közül ötöt kell
megnyerni, s hogy ezt kifurfangozza: ott van számára az «oscuro».
(Ha rossz kártyája van, mind eldobja s felvesz új nyolczat a
talonból.)</p>
<p>Ha nagyon jó kártyája van egy szinből, akkor «solo»-t mond; de
ha ellenfelének «solo couleur»-je van: több szinből biztos ütés s
matadorokkal, akkor azé az elsőbbség. De ennél az esetnél csak a
két fekete matador a tromf, a veresek nem azok.</p>
<p>Ha valakinek üthetetlen öt kártya van a kezében, az
«grandissimot» mond a talon fölvevése nélkül. De ha ezzel szemben
az ellenfél «nullissimot» jelent ki, akkor az a nyertes. Ritka
eset, hogy egy játékossal szemben a <span class="pagenum"><a name=
"Page_70" id="Page_70">-70-</a></span> másik kettő tizenhat kártyát
úgy dobálhasson el, hogy egygyel se csináljon ütést.</p>
<p>Hanem aztán valamennyi esélyeit a l’hombrenek túlszárnyalja az,
mikor valaki «unot»-t jelent be. Hogy «egy» ütést fog csinálni és
többet nem.</p>
<p>Ennyi játékfurfanghoz járul még a vakmerőség is. – A
szerencsének épen annyi jó és bal fordulata van benne, mint egy
hazard játéknál. A merészség túljár a raffinált észen.</p>
<p>De legnagyobb virtuositást követel a l’hombre, ha azt nem
hárman, hanem csak ketten játszák. Akkor a veres szinből kidobnak
nyolcz lapot; csak a tromfok maradnak benn. Ekkor a «l’hombre»
játszó elesik attól az előnyétől, hogy az ellenfél ütéseit
megoszsza; egyiket a másikkal felül üttesse, s vaktában hibás
kihivásokra számítson. Csupán a saját eszére, combinatiójára,
sejtelmére és szerencséjére van utalva.</p>
<p>Ilyen kettős l’hombre játékra invitálta meg a nagymester
Giorgiot.</p>
<p>Elfogadta a fiatal ember.</p>
<p>Pedig ránézve az a hátrány is volt, hogy a míg ellenfele az ő
arczvonásaiból olvashatott – s ez kártyánál erős fegyver, – addig ő
a nagymester arany lárvájától nem lehetett okosabb.</p>
<p>Wammana ugyan figyelmezteté, hogy tegye fel a játékhoz az ezüst
sisakját: de annak azt felelte, hogy melege van, izzad a feje
alatta. Majd a nagymester is lovagiasan megkinálá, hogy a viadal
egyenlő volta végett borítsa a fejére azt a kondért; ennek már épen
hetykén válaszolt:</p>
<p>– Kell az nekem az aranyokat hova tenni. Még fér a
sisakomba.</p>
<p>Így szoktak hetvenkedni a fiatal emberek játék előtt. Csak meg
ne bánják!</p>
<p>A játékhoz való kártyák még le voltak pecsételve a harlemi
kártyagyár billogával; a borítékot a játszók szeme láttára
bontották fel, s legelébb is kiterítették a kártyajátszmát
<span class="pagenum"><a name="Page_71" id=
"Page_71">-71-</a></span> az asztalra félkörben a hátával
felfordítva, hogy mindenki szemügyre vehesse. Tiszta fehérnek
kellett lenni a kártya hátlapjának, hogy azon semmi áruló tűszúrás,
vagy egyéb jel ne lehessen.</p>
<p>Azután – mind az asztalnál, mind a játszásnál kötött
selyemkeztyűket kellett a játszóknak használni először azért, hogy
az ujjaik nedvességével a fényes kártyaháton homályfoltokat ne
csináljanak, másodszor, hogy a középújjuk hegyével a kártyát fel ne
ismerhessék. Mert a hogy a vakokat be lehet tanítani arra, hogy az
újjaik hegyével betüket elolvassanak, a kártyások is ki tudják
tapintani, hogy mi van a kezük alatt.</p>
<p>És végül az a szabály, hogy a keverésnél nem szabad a kártyát
kétszernél többször egymásba tolni, akkor is nem a hosszával, hanem
a szélével. – Mivelhogy lehetnek præparált kártyák, a melyeknek a
hátlapjára láthatatlan jegyek vannak felróva phosphorral. A
sokszoros és erős keverés által ezek fénylővé lesznek s a beavatott
megismeri róluk az ellenjátékos kezében a foliamentumokat.</p>
<p>Innen maradt fenn mind a mai napig az a mondás, ha valaki sokáig
keveri a kártyát: «bizony meggyulad!»</p>
<p>A harlemi gyár l’hombre-kártyái, melyeket Giorgio és a
nagymester használtak, a világhirű Le Maitre készítményei
voltak.</p>
<p>Hát bizony nem csak az a világhirű mester, a ki a vatikáni
loggiák frescóit festette; hanem az is, a ki a kártyákon remekelt.
Lehet rá fogadni, hogy több prælatus ismerte Le Maitre képeit, mint
Rafæléit.</p>
<p>Ezeken nem voltak szinek, hanem remek fametszetű alakok a
vademberek világából, azután a vadállatokéból, majdan madarak,
végül virágok. Hja bizony ehhez kellett nagy jártasság az
ethnographiában, a zoologiában és a botanikában; a jó játékosnak,
mint egykor Julius Cæsarnak, személyenkint kellett ismerni a
katonáit.</p>
<p>Az asztalkát úgy helyezték el, hogy Giorgio arczczal fordulva
ült a domot elrekesztő fekete kárpit felé. <span class=
"pagenum"><a name="Page_72" id="Page_72">-72-</a></span></p>
<p>Mindenkinek félre kellett vonulni a játszók közeléből. (A
l’hombrenél nem tűrik a bibiczkedést.)</p>
<p>– Ötszáz zecchinóban megy a játszma. Monda a nagymester.</p>
<p>– Áll! – viszonza Giorgio, kitéve a sisakjából tíz tekercset az
asztalra.</p>
<p>A nagymester osztott először.</p>
<p>Giorgio a saját nyolcz kártyájából azt látta, hogy ha ő
«l’hombre»-t mond, akkor az ellenfele solot fog mondani: egy
szinből nem látott semmit. Az épen az atout volt.</p>
<p>Ilyenkor az ember tanácsot szokott tartani magával: mit tegyen?
Lecsapja-e mind a nyolcz kártyáját s új nyolczat vegyen fel a
talonból?</p>
<p>Mikor a kártyajátszó keresi a helyes megoldást, olyankor fel
szokott nézni a plafondra. Az a semleges terület, mely gondolatait
nem befolyásolja. Giorgionak az a kedvező helyzet jutott, hogy egy
nagy fekete kárpit volt vele szemben: a valóságos tabula rasa.</p>
<p>Ekkor megszólalt a Szent István toronyban az öreg harang: a
Bummerin. Mély búgó hangja ringó zúgásával úgy nyomja az embernek a
szivét. Az első kondulásánál végig járja a testét a leküzdhetetlen
borzadály. Talán a lelkében is megmozdul valami. Giorgionak az
arcza mind jobban fölfelé emelkedett.</p>
<p>– Hehej! Athletes Abrekh! Tán a szenteket hivod segítségül?
dörmögé gúnyosan a nagymester.</p>
<p>Az ifjú nevetéssel felelt rá.</p>
<p>– Haha! Méte segíts! «Oscuró.»</p>
<p>S azzal lecsapta mind a nyolcz kártyáját s nyolcz újat vett föl
a talonból.</p>
<p>S a kit hivott, meg is segíté.</p>
<p>– «Solo couleur.»</p>
<p>De nem csak segélyt hozott új hivének a Méte; hanem meg is
jelent az invocatiójára. A mint az éjfélt hirdető harangszó
elzúgott, egyszerre csak föl kezdett emelkedni <span class=
"pagenum"><a name="Page_73" id="Page_73">-73-</a></span> a
Györgygyel szemben levő fekete kárpit; s azzal egyidejüleg valami
csendes méla zene harmoniája hangzott át a termen.</p>
<p>Az ifjú előtt egy tüneményes látvány jelent meg. Kitalálhatatlan
eredetű világításban egy keleti pagony, pálmákkal és banaán fákkal,
melyeknek vigályos lombozatán keresztül csillámlik az orgona ezüst
sípjaival, a honnan a melódiák jönnek. Az egyik oldalon egy
rózsalugas, a másikon egy szökőkút, melynek vízsugára locsogó
hangjaival belejátszik az orgona összhangjába. A fény valahonnan
felülről jön e tündéri tájképhez. Az egészet egy emelvény tartja,
mely nem szinpad, hanem chorus, – a minő templomokban szokott
lenni.</p>
<p>Majd az orgona hangjai közé énekelt dal is vegyül: valami
szivetbujó, érzékandalító dallam; nem tudni: föld alatt lakó
angyalok, vagy égbe lopózott dæmonok csábszava-e az? Egyike azoknak
a varázsdaloknak, a miket az embernek minden érzése hall; a mik
siettetik az ér verését, mert belevegyültek a vérébe, valami kéjes
lázt idézve elő egész testén, lelkén.</p>
<p>– Abrekh! Hívj ki!</p>
<p>– Hívok. Cœur dame!</p>
<p>– Az a tied.</p>
<p>És ekkor megmozdultak a bokrok s kilépett közülök egy
paradicsomi alak.</p>
<p>Az «első» cœur dame a földi világon.</p>
<p>Éva.</p>
<p>A tilalom gyümölcsfáját meglopó Éva.</p>
<p>Az a kép, a mit annyiszor látott abban a nagy könyvben lefestve.
Most elevenen állt előtte.</p>
<p>A milyennek alkotá az Úr az asszonyt, a maga jó kedvében.</p>
<p>Mosolygó piros arcza, nyitott, bámuló, kiváncsi kék szeme,
domború homloka, megcsattanó ajkai! dúsgazdag gesztenyeszinű haja,
melyet öntudatlan mozdulattal húz maga elé, mint egy fátyolt. Csupa
lágy domborúság, egymásba <span class="pagenum"><a name="Page_74"
id="Page_74">-74-</a></span> folyó kigyó vonalok: az egész alak egy
testté vált dal. S ez élő költeményen valami meleg rózsaszín ömlik
át: az életöröm, a vágyak, az ösztönök hő zománcza; minden
mozdulatában, minden lépésében tökéletes asszonyi állat: az első
valóságos szívhölgy.</p>
<p>Giorgionak a lélekzete elállt: úgy bámult.</p>
<p>– Nos Abrekh! Hát mit hívsz tovább?</p>
<p>Egyszerre e paradicsomi kép előtt egy denevér repült végig
tétova zegzugos libegéssel: autochton lakója az ódon
templomoknak.</p>
<p>– Manill! mondá György; s aztán nem nézett többé máshova, mint a
kártyába.</p>
<p>A zene és a dal tovább folyt. Előjött a csalit közül Ádám s Éva
csalogatására a tiltott fa alá húzódott. Virágos bokrok félig
eltakarták őket.</p>
<p>A denevérnek párja is került: most már ketten czikkáztak a
fényes képlet előtt. A két alak nem beszélt; hanem helyettük
énekelt a láthatatlan kar: mint az ős hebræusoknál az «alamóth»
hangokat (leányhang) csak a mélyebb oktávában kisérték a
férfihangok, az orgonaszóval egyezőleg.</p>
<p>Giorgio odaszegezte a tekintetét a kártyáiba. Az a férfiredő
ismét ott volt a homlokán. A szempillákat azért adta a teremtő,
hogy tetszése szerint lásson az ember keveset, sokat vagy
semmit.</p>
<p>Most megjelent a kigyó is a paradicsomban. Ügyes automat állat,
dæmoni ember-fejjel, remekül utánozva az élő boa minden
tekergéseit. Bámulatraméltó művészi mutatvány volt. S hogy ölelte
egymáshoz azt a két emberalakot.</p>
<p>De ez sem kápráztatta el Giorgiot.</p>
<p>Szépen nyerte meg a játszmát: öt ütéssel három ellen.</p>
<p>Egy fehér felhő eltakarta a paradicsomi tüneményt: a dal és zene
megszünt.</p>
<p>A játszma után Wammana odajött a tanítványához egy pohár habzó
borral. <span class="pagenum"><a name="Page_75" id=
"Page_75">-75-</a></span></p>
<p>– Köszönöm. Nem szomjaztam meg.</p>
<p>– Azt gondoltam, hogy égsz. – Láttad?</p>
<p>– Láttam; de nem néztem. – Ez nem a «Méte».</p>
<p>– Ez «csak» az Éva.</p>
<p>– Folytassuk a l’hombret.</p>
<p>Ezuttal Giorgion volt az osztás: a nagymester volt az első
kézből játszó.</p>
<p>Ismét ötszáz zechino volt a tétel.</p>
<p>Új tüneményes látvány kezdődött.</p>
<p>A midőn a vékony felhőkárpitok egymás után felhuzódtak, már az
alatt elkezdődött a zene.</p>
<p>Üvegfuvolán utánozták a madárdalt. Az éjszakák dalnokának, a
fülemülének hangját minden bűbájos változataival.</p>
<p>Az üvegfuvolán játszást mindenütt tilalmazzák, a hol csak
czivilizált világ létezik: annak a csengésében valami olyan kinzó
bűbáj van, hogy a ki azt hallgatja, idegrohamokat kap tőle. Képes
őrültté tenni az embert. Egy vestaszűz elcsábul a dalától s letépi
a myrtus virágát.<a name="FNanchor_35" id=
"FNanchor_35"></a><a href="#Footnote_35" class="fnanchor">35)</a>
Az üvegfuvolának a zenéje tele van kielégíthetetlen vágyakkal;
előérzetét kelti a pokoli gyönyöröknek: az ember a szivét érzi
kaczagni tőle, mintha azt csiklandoznák. Kicsalja a virágot a hó
alól, feltámasztja a megholt érzelmeket a moha alól, elcsábítja
Magdolnát az imakönyvétől, s az özvegyasszonyt a halottja
hamvvedrétől; sír, zokog bele, a ki hallja, de csak azt siratja,
hogy a szerelem gyönyöre nem tart örökké.</p>
<p>A látvány is hozzá való volt.</p>
<p>Az utolsó felhőkárpit felvonultával egy ó-egyptomi gynecæum tünt
elő, lobogó naphthaláng rózsaszinű fényétől bevilágítva. A nyitott
oszlopcsarnokon keresztűl pedig besütött a hold.</p>
<p>S e kettős világításban ült gazdag patyolatos kerevetén
<span class="pagenum"><a name="Page_76" id=
"Page_76">-76-</a></span> az ó-hitregék csábalakja: «Anais», a
Faraók főtanácsosának, Putifárnak felesége.</p>
<p>Halavány, aranyzománczú olajbarna arcz, sűrű, rendetlenül
szétzilált göndör haját drágaköves diadém szorítja hátra; de annak
minden szála rebellál az abroncs ellen.</p>
<p>Lázadás van az arcz minden vonásában, a kigyóhajlású
szemöldökökben, a nagy fekete ragyogó szemekben, a lüktető
orrczimpákban, a felvetett piros ajkakban, mik közül az
összeszorított fogsorok gyémántvillogása jelenti az ölni kész
szenvedélyt. Egy perczig sincs nyugta; minden íze, minden tagja
mintha külön önmagának élne, úgy mozog, s mégis «egy» érzést
személyesít meg együtt.</p>
<p>Azt az érzést hirdeti az a fuvolahangon utánozott madárdal. Azt
az érzést, mely összekeveri a poklot és a mennyországot, s úgy
idvezül egyszerre mind a kettőben.</p>
<p>(– Nos! Athletes Abrekh, hát nem veszed fel a talont?)</p>
<p>(– Engedd meg, hogy gondolkozzam rajta.)</p>
<p>(– No hát gondold meg, hogy mit tégy?)</p>
<p>A gynecæum ajtajánál egy férfi alakja jelent meg; a ki azonnal
visszahúzódott, a mint a nő alakot meglátta.</p>
<p>(– Nehéz az eset, dörmögé Giorgio.)</p>
<p>(– Megengedem, hogy vidd oda a kártyáidat a mesteredhez, s kérj
tőle tanácsot.)</p>
<p>Giorgio felkelt a kártyaasztaltól s odament Wammanához, ki az
ivó asztalnál poculálgatott több vitéz lovaggal.</p>
<p>(– Nos, Adelphos! Hát mit akarsz a kártyáidon mutatni?)</p>
<p>(– A kártyámon semmit. Hanem mást akarok tőled kérdezni? A
hetairához tartoznak azok a férfiak, a kik ott a choruson
megjelennek?)</p>
<p>(– Igen. Azok mind testvéreink. Külömben nem is jöttek volna ide
a zárt ajtón keresztül.)</p>
<p>(– És azok a nőalakok?)</p>
<p>(– Azok is testvérek a hetairában.)</p>
<p>(– De hisz akkor azok hiába viselték mind eddig azt <span class=
"pagenum"><a name="Page_77" id="Page_77">-77-</a></span> az
alkalmatlan sisakálarczot a fejükön; ha most így jönnek elénk.
Holnap mindenki rájuk fog mutatni: ez volt az!)</p>
<p>(– Ne tarts te attól. A hölgyeket így, a hogy most, soha sem
látja a világban senki. Ott az alakjuk selyembe, vasabroncsba,
halcsontba van szorítva, a hajuk puderrel fehérítve, csigákba
fodorítva, toronynyá bogozva, az arczuk kifestve, fátyolba
bugyolálva. Ilyen igaznak, mint most, sohse látja őket senki. S ki
merné annak a grófnői alaknak, mikor az ünnepélyes receptiónál a
tizenegyágú diadém van a fején, a míg himzett uszályát egy apród
viszi utána, s hideg márványarczczal úgy tud nézni, hogy senkit se
lát meg: ki merné neki azt sugni: «szép Héva! Láttalak!» A férfiak
pedig álczázva vannak. Ádámnak, Sámsonnak ál-szakáll az állán,
ál-haj a fején: ki ismerne azokban a simára borotvált arczú,
allonge parókás kegyelmes urakra?)</p>
<p>(– Hát József? Az csak nem visel álszakállt?)</p>
<p>(– Ahá! József sorsa érdekel olyan nagyon. Az a druszád. Az
Abrekh. No hát csak ügyelj rá, hogy mit csinál, ha egyszer majd rá
kerül a sor, hogy te játszd a szerepét. Tetszik neked a szép
Anais?)</p>
<p>(– Szép; de ez még nem a Méte!)</p>
<p>Azzal visszament a kártyaasztalhoz.</p>
<p>(– Soká adta a tanácsot a mestered, monda neki a
megvárakoztatott játszótárs.)</p>
<p>(– De jót adott.)</p>
<p>Azzal skartolt és fölvette a talont.</p>
<p>A fuvoladal magyarázta a néma játékot.</p>
<p>Anais odahívja a fiatal rabszolgát.</p>
<p>József odajön; de köpenyét szemérmesen az arcza elé tartja.</p>
<p>A hölgy folytatja a szerelmi ostromot.</p>
<p>(Két ütést csinált mind a két játszó.)</p>
<p>Az ifju rabszolga védi erényét: arczát még mindig eltakarva
tartja palástocskájával. <span class="pagenum"><a name="Page_78"
id="Page_78">-78-</a></span></p>
<p>A csalogány azt énekli: «Szeress! Bolond, ki az isteneket meg
nem lopja, a mikor alusznak!»</p>
<p>(A nagymester kezében még két atout van és a Spadill.)</p>
<p>(De Giorgio nagy ravaszul átengedi neki az ütést s azzal a
nagymester marad a kihivásban.)</p>
<p>Ott a naphtha rózsalángjától és a hold kisértet fényétől
világított kéjteremben érzékgyújtogató küzdelem folyik a vad
szenvedély s a szűzi iszonyat között.</p>
<p>(Nem tesz az külömbséget! Giorgio a «Ponte»-val negyedik ütést
csinál. A játék «remis» marad.)</p>
<p>Most aztán futhat József, a merre utat lát, arczát folyvást
tenyerébe rejtve, míg a megvetett úrnő, a megtépett palásttal
kezében, dühöng és vonaglik, mint a kigyótól megmart leopárd.</p>
<p>A fehér felhő ismét leszáll a karzat elé.</p>
<p>(– Ebben a fiúban mesterünkre találtunk! mondja a odalépő
Wammanának a nagymester.)</p>
<p>(– Várjunk csak, a míg majd az jön, a kinek a neve «Méte es
is!»)</p>
<p>A káprázatos tünemények egymást felváltva jöttek: Delila
Sámsonával; Beth Sába Dávid királyával. Delila lángvörös hajú
szépség volt, hamis, hizelkedő macskatermészet, Beth Sába valódi
keleti eszménykép, mozdulatlan bájak mellett rejtett indulatok.
Félhold-alakú nagy fekete szemöldei, rendkívül nagy kék szemei,
vékony ajkai egyenkint mind a szépség remekei voltak; de egymásnak
ellenmondók: s épen e dísharmonia által megigézők.</p>
<p>Delila megjelenéséhez egy Lully-féle ballabilét játszott az
orgona, a legújabban divatba jött eleven pajkos franczia zenét,
hegedű és gordonka kisérettel. Beth Sába pantomimikájához pedig a
Bécs városában a mult század elején kedvelt madrigalokat énekelték,
a minőket Orazio Benevoli, a Vatikán karmestere szerzett.</p>
<p>Nehéz feladat ilyen szinpaddal szemben l’hombret játszani. Mikor
az egyik játékos egy fiatal suhancz, a ki <span class=
"pagenum"><a name="Page_79" id="Page_79">-79-</a></span> előtt még
zárva van ez egész élet titka, s a kinek a vére lángra gyúl
egyetlen szikrájától annak az «örök tűznek», minek a neve asszonyi
szem.</p>
<p>Ez volt az examen.</p>
<p>És Giorgio nem bukott meg. Úgy tudta megoldani a maga
mathematikai feladványait, mint egy professor. A tündéri kisértések
nem zavarták meg a circulusait. Nem felejtette ott a szemeit a
varázsteljes alakokon: megtartotta a figyelmét a kártyái
számára.</p>
<p>Már öt játszma volt leküzdve s abból hármat György nyert meg, a
nagymester csak egyet, egy pedig eldöntetlen maradt.</p>
<p>– Ezt a ficzkót vagy a szentek pártolják, vagy az ördögök!
Fakadt ki a nagymester.</p>
<p>Hja, ebben a korban protegálja az embert minden szellem.</p>
<p>Lassankint odagyülekezett a lovagoknak egész csoportja György
háta mögé a játékot nézni.</p>
<p>A nagymester elkergetett mindenkit, a ki melléje állt: ez a
játszó joga, nem tűrni a nézőt; de Györgynek tetszett az, hogy
bámulják.</p>
<p>A hatodik játszmában megint ő osztotta a kártyát.</p>
<p>A nagymester Belzebubot invocálta s a szenteket káromlá.</p>
<p>– Hozzatok bort! Nem megy ez a játék ivás nélkül.</p>
<p>Oda hoztak nekik két serleget, tele habzó borral.</p>
<p>A két ellenfél áldomásra koczintott.</p>
<p>– Nohát kinek az egészségére?</p>
<p>– Vivát bellissima Méte!</p>
<p>Most hárfapengés hangzott alá a chorusból, mely præludiumul
szolgált egy ájtatos zsolozsmának. Palestrina zenéje.</p>
<p>György kiosztotta a kártyát.</p>
<p>A felhők felvonultak a chorus arabeszkjei mögé.</p>
<p>Egy babyloni kert volt a szinpadon: középen márvány
fürdőmedenczével. <span class="pagenum"><a name="Page_80" id=
"Page_80">-80-</a></span></p>
<p>E fürdő lépcsőin szállt alá egy tündéri alak.</p>
<p>Ez már nem asszony volt, hanem istennő.</p>
<p>Oly vakító fehér, hogy szinte világosságot vet maga körül.
Tagjain aranyszőke langos hajzuhatag omlik végig, szemérmesen
takargatva szűzies termetét, a melyekhez hasonlót csak görög
mesterek faragtak valaha. Ilyen arczot, ilyen főt csak az eszmények
klasszikus világában lehet találni. Le nem irható az, mint más női
szépség: mert az egy megtestesült álomkép. Senki más nem versenyez
vele. Olyan tökélye a szépségnek, hogy kényszeríti a ránézőt a
szemeit eltakarni és csak lopva tekinteni felé.</p>
<p>Csak egy bája marad az emlékezetben: azok a mélyen zöld szemek,
a mikhez nincsen hasonlat a drágakövek országában. Talán, ha
sötétzöld gyémánt volna a világon.</p>
<p>György elvesztette a lelkét. A kártya reszketett a kezében.
Hivhatott az ellenfele, a mit akart: nem nézte mit dob bele. Csak
ezt az alakot nézte.</p>
<p>Pedig ez nem csábitott, nem mosolygott kaczérul: félénk volt
minden mozdulata, még a napsugár elől is rejtőzködő, mely a
falombok közül átlopózott.</p>
<p>– Ez az! Ez az! Ez a Méte!… Rebegé György tulmagasztalt
tekintettel.</p>
<p>De az istennői tünemény nem maradt háborítatlan.</p>
<p>A bokrok közül két vigyorgó szatir-pofa bukkan elő. Azok a lator
vének, a kik fajtalan gerjedelemmel lopóztak Joakim, a gazdag zsidó
főúr kertjébe, hogy ők, a fogságban élő Izrael választott birái,
elrabolják annak legdrágább kincsét.<a name="FNanchor_36" id=
"FNanchor_36"></a><a href="#Footnote_36" class="fnanchor">36)</a>
<span class="pagenum"><a name="Page_81" id=
"Page_81">-81-</a></span></p>
<p>A két bűnös arczátlan ajánlatokkal lép a meglepett Zsuzsánna
elé. Még merészebb támadásra is van instructiójuk az irott
szerepben. Csakhogy arra már nem hágy nekik időt Giorgio.</p>
<p>Felugrik a kártyaasztal mellől, s beleordít Palestrina
zsolozsmájába:</p>
<p>– Elpusztultok, ti vén gazemberek, ez istennő elől!</p>
<p>S azzal felkapja a két boros serleget s egyiket a másik után
odavágja a szereplőkhöz: az egyiket orron találja, a másikat
gyomron üti; azok «oimoit»-t ordítanak görögül s futnak ketten
kétfelé hanyatthomlok: míg Zsuzsánna nagy szemeket mereszt, majd
elkezd szive szerint nevetni.</p>
<p>Ekkor lesz aztán belőle az igazi Méte! Az észrabló tündér.</p>
<p>Zsuzsánna, a ki nevet! Egy segélyére rohanó suhancznak a
természetadta elszörnyedésére nevet.</p>
<p>Giorgio még azt a kis eszét is elvesztette, a mit eddig
megőrzött.</p>
<p>Háromféle mámor küzdött az elsőbbségért az idegei fölött, a
bornak, az aranynak és a kéjnek a mámora. Az utolsó került
fölül.</p>
<p>Felkapta az asztalról azt az ezüst barbutánsisakot, mely félig
aranynyal volt telve, s oda rohant vele a tüneményes tündér
alakhoz. Az magasan állt fölötte, a chorus emelvényén: el nem
érheté, csak felemelt két kezével nyújthatá feléje a sisakot.</p>
<p>– Vedd! Ezt mind neked adom! Légy az enyim!</p>
<p>Wammana és a nagymester utána rohantak és megragadták a két
karját.</p>
<p>– Hohó! Fiacskám! csitítá Wammana. Ezt nem adják pénzért. Ez
Zsuzsána a kinek a férje Joakim: gazdag és hatalmas világi főúr.
Ezt nem lehet megvenni, csak meghódítani. <span class=
"pagenum"><a name="Page_82" id="Page_82">-82-</a></span></p>
<p>A fekete kárpit egyszerre eltakará az egész fényes szinpadot. A
félterem homályában csak a hétágú candelaber sárga gyertyái
pislogtak, körülrajongva három denevértől.</p>
<p>Giorgio a homlokát tapogatta.</p>
<p>– Álmodtam-e most?</p>
<p>– Jer vissza az asztalhoz.</p>
<p>– Nem! Nem kártyázom többet. Adjátok elő az irást! Adjatok
calamust a kezembe. Tanítsatok meg a nevemet leirni. Aláirom a
törvényeiteket.</p>
<p>Általános hahota kelt erre a szavaira.</p>
<p>Hahaha! Szegény fiú! Aláirtad te azokat már, kalamus nélkül.
Aláirtad a lelkeddel, a szived vérével.</p>
<p>A hahota még azután is hangzott, hogy a terem üres lett. A
lovagok mind eltávozának a terem ajtóin át, melyek a pillérek mögé
voltak rejtve: még az ajtókból is visszafordultak nevetni.</p>
<p>Szegény Abrekh!</p>
<p>– Szedd össze az aranyaidat, mondá Wammana a védenczének.</p>
<p>– Mit nekem most minden aranya a világnak? Add oda
Iskariotesnek. Adja vissza érte a czímeres gyűrűmet.</p>
<p>– Iskariotes eltávozott már, s a gyűrűdet vissza nem adja, a míg
egy év le nem járt. Jer öltözni. Siessünk. A Bummerin mindjárt
éjfél után egyet fog kongatni, s azontúl az utczákon járni
tilos.</p>
<p>Wammanán kívül még a nagymester maradt ott a teremben, mely
egyre sötétebb kezdett lenni. A hány lovag eltünt a pillérek
mögött, mindegyik magával vitte a gyertyáját. A hétágú candelaberen
kivül csak öt gyertya maradt még a hosszú asztalon.</p>
<p>– Nos, Abrekh! dörmögé a nagymester, jőjj, és számláld össze a
nyert pénzedet.</p>
<p>– Mit számlálok rajta? Nem örülök én annak.</p>
<p>– Én sem örülök; hanem a szabályaink szerint minden nyereménynek
a tizede az asphaleiát illeti meg. Tehát add meg a dézsmát.
<span class="pagenum"><a name="Page_83" id=
"Page_83">-83-</a></span></p>
<p>Ebbe meg kellett nyugodni.</p>
<p>– Az utolsó játszmát te vesztetted el.</p>
<p>– Ha csak az ötszáz zecchinot vesztettem volna benne!</p>
<p>– Hát még mit?</p>
<p>– Az egész lelkemet.</p>
<p>– Hajh fiam! Sokan elvesztették már azon a lelküket, hogy a
Métét meglátták.</p>
<p>– Fogom-e őt valaha föltalálni?</p>
<p>– Az csak te rajtad áll. Számláld a pénzt.</p>
<p>Giorgio nyeresége ötezer zecchinora ment. Abból ötszázat átadott
a nagymesternek. Ez a dézsma. Ezerrel tartozik még Iskariotesnek.
Maradt még háromezer ötszáz aranya. Mit fog ezzel a pénzzel
kezdeni?</p>
<p>A pénzszámlálás alatt megkezdődött a kisértetek felvonulása. A
kettős oszlopsor mögött jöttek egymás után, egy-egy perczre
előtünve lovagok és hölgyek, álarcz a képükön, a gyertyát hátuk
mögé tartva. Egész hosszú sor vonult el a sekrestye ajtóig, a
melyen kilépkedtek.</p>
<p>Ők hárman legutoljára maradtak.</p>
<p>Majd a nagymester is felvette a gyertyáját az asztalról és
eltávozott.</p>
<p>– Jer átöltözni. Monda Wammana, kézen fogva Giorgiot s maga után
vonta azt a sekrestyébe.</p>
<p>Wammana hamar készen volt: neki csak a veres keresztes talárt
kellett levetnie, az alatt teljes öltözetben volt, de Giorgionak az
egész női maskarádát mind magára kellett szedni, s a sok füzés,
kapcsolás alatt annyi kérdezősködésre volt ideje.</p>
<p>– Te Wammana! Hol voltak azok az asszonyok addig, a míg előttünk
a chorusban, mint tündérek megjelentek?</p>
<p>– Ott ültek a lakománál velünk együtt folyvást.</p>
<p>– Hogyan? Nem láttam.</p>
<p>– Hát azok a vitézek, a kiknek a keresztjén három halálfej
volt.</p>
<p>– A halálfejesek? És Zsuzsánna is ott volt? Az isteni Méte?
<span class="pagenum"><a name="Page_84" id=
"Page_84">-84-</a></span></p>
<p>– Az ott ült melletted az egész lakoma alatt balfelől. Ő szelt
le a számodra a pávasültből, s meg is osztotta veled a falatot, a
mitől te undorodtál.</p>
<p>– Ő volt az? A ki mellettem ült. Az egy nő volt?</p>
<p>– Hogy nem találtad ki a termetéről?</p>
<p>Giorgio öklével ütötte a homlokát. Oh én kapubálvány! Hogy ezt
nem éreztem meg!</p>
<p>– Ördög volt, a ki kigondolta, hogy halálfejekkel takarja el az
istenség remekét!</p>
<p>– Látod: azt mi askéták megfordítva mondjuk.</p>
<p>– Hát te askéta vagy?</p>
<p>– Az én!</p>
<p>– És én egy csókot is váltottam vele a sisak száján keresztül!
Ha én azt tudtam volna!</p>
<p>– Hát nem néztél akkor a szemébe?</p>
<p>– De igen. Emlékezem már rá! Azok a zöldszinű szemek! Mintha a
szivembe lőttek volna. Az az átkozott halálfejes talár!</p>
<p>– Pedig lásd: nem volt rajta egyéb, mint az az egy palást.</p>
<p>Erre a szóra dühbe jött a fiú.</p>
<p>– Monddsza! Ki az, a ki most ezt a szolgálatot teszi ő neki, a
mit te én nekem?</p>
<p>– Légy nyugodt. A hölgyek egymásnak segítenek a
toilettjeiknél.</p>
<p>– Itt van ő még?</p>
<p>– Nincs. Mi vagyunk az utolsók.</p>
<p>– De én még két gyertyát láttam égni az asztalon.</p>
<p>– Azok a mandolosz és az ő mandolinája gyertyái.</p>
<p>– A kik itt maradnak az ajtót bezárni utánunk? Kik azok?</p>
<p>– Ezuttal Sámson és az ő Delilája.</p>
<p>– S meddig maradnak azok itt?</p>
<p>– A legközelebbi Méte-ünnepélyig.</p>
<p>– Addig nem mehetnek innen el?</p>
<p>– Úgy hiszem, hogy nem szenvednek semmiben fogyatkozást.
<span class="pagenum"><a name="Page_85" id=
"Page_85">-85-</a></span></p>
<p>– Ah, ha én egyszer az a mandolosz lehetnék!</p>
<p>Wammana nagyot nevetett ezen a jámbor felfohászkodáson.
Elkészült a védencze toilettjével.</p>
<p>Az akkori női divathoz tartozott a pájdli viselés. Egy jó öblös,
bársonyból készült és virágokkal kihimzett zacskót viseltek a nők a
karjukra akasztva, összehúzó szalaggal, abban hordták magukkal a
pipere szereiket, fésűt, kis tükröt, illatszeres üvegcsét. Az
asphaleia hölgyeinek még más fegyverük is volt a pajdliban.
Valóságos fegyver. Keletindiai gyilkos szerszám, mely arravaló,
hogy pillanat alatt öljön. Hasonló az amerikai boxerhez, melyet az
ember a négy gyűrűjével a jobb kezére felhúz. Minden gyűrűnek van
egy tigriskörömalakú finom aczél pengéje belül, mely a tenyérbe van
rejtve. Ha valaki megtámadja éjjel a gyaloghintóban hazatérő
hölgyet, az nem ellenkezik, nem kiált segélyt: engedi magát
átkaroltatni, maga is átöleli rablója nyakát szelideden s aztán a
tenyerének egy összeszorításával úgy vágja keresztül a nyakát
egyszerre négy helyen, hogy az egy kiáltás nélkül marad ott
halottan. Ilyen nyájas, testvéri öleléssel gyilkolta meg Abu Szaid
emir a bátyját, Jakub khánt: az ő találmánya ez a tigrisköröm.</p>
<p>A többi czókmókot kihányták a zacskóból, s teletöltötték azt
aranynyal.</p>
<p>Wammanának kardja volt és terczerolja. Éjjel ezeken a szűk
utczákon mindenre el kellett készülve lenni a hazatérő uraságoknak:
a városban ezerekre ment a száma az éjjeli vadászoknak, s azok a
védtelen embert tisztára levetkőztették. Mire a segélykiáltásra az
őrszobából előjöttek a fogdmegek, (s azok sem hagyhatták rögtön
abba a diabolkát), akkorra már üthették bottal a nyomát a
rablóknak.</p>
<p>A nagy ócska épületben csendes volt már minden. Csak a patkányok
cziczázását lehetett hallani, a mint végig szaladgálnak a
padláson.</p>
<p>Wammána maradt hátul, a Méte emléktábláját, mely a bejáratot
álczázta, helyreilleszteni. <span class="pagenum"><a name="Page_86"
id="Page_86">-86-</a></span></p>
<p>György előre ment a lépcsőkön s a tolózárt megtalálva, azt félre
húzta s aztán kinyitá az ajtót.</p>
<p>A tulsó oldalon keresztbe volt tolva az örök lakat, az alatt
keresztül kellett bujni.</p>
<p>Az ajtóőr odujában nagy lakzi volt.</p>
<p>A hátramaradt mandolosz most öntögette le a kürtőn át a
tányérokon hagyott ételizéket, csontokat, narancshéjat. A patkányok
vígan osztoztak a fejedelmi lakomán. Nekik fejedelmi volt az.
Odafenn nem juthatnak hozzá, mert az éléstár falai vassal vannak
bélelve.</p>
<p>A vak Sámson nem kergeti el a patkányokat a lakomájától. Vígan
szaladgálnak végig a mellén, a hosszú szakállán. Vijjongva ugrálnak
szélylyel s futnak fel és le a kürtőbe, mikor valaki jön ismét s a
szövétnekkel az odúba világít.</p>
<p>Bizonyosan benézett oda a víg társaságnak minden tagja, mikor
elment mellette s aztán mindegyik azt mondá magában: hogy «no, most
már vak Sámson ismét lát!» «Ha igaz, hogy van másvilág!»</p>
<p>Giorgio lángoló vérét egyszerre lehűté ez a látvány.</p>
<p>Egy penészszé vált ember, sárga halálfej arczczal, beesett
szemodúkkal, lélekzettelen felnyitott szájjal; teste belepve a
bozonttól, mint a vadállaté. Meghalt az alatt, a míg társai a
paradicsom gyönyöreiben dúskálkodtak.</p>
<p>Egy ember, a kinek itt kellett elmulni az örök sötétségben,
azért, mert kibeszélte a titkokat, a miket a házban látott.</p>
<p>A boltozatról folyvást potyogott alá a vízcsepp a kancsóba. Ki
számlálja a perczeket utána? <span class="pagenum"><a name=
"Page_87" id="Page_87">-87-</a></span></p>
<h2>IX. FEJEZET.<br />
MARCHESE DI SAN CARLO ÉS MARCHESE DI SAN CHRISTINA.</h2>
<p>Másnap korán reggel (tizenegy órakor) ott dörömbözött Giunchi
Giorgio gróf lakásának az ajtaján a consiliarius.<a name=
"FNanchor_37" id="FNanchor_37"></a><a href="#Footnote_37" class=
"fnanchor">37)</a></p>
<p>Sokszoros kopogtatásra kinyitották az ajtót. Az inas, volt,
Péter, kezében tollseprővel.</p>
<p>– Itthon van a præfectus úr? (Előkelő ifjak nevelőit így
titulálták.)</p>
<p>– Itthon van, de alszik.</p>
<p>– Hát a növendéke?</p>
<p>Künzli Péter tudta a szerepét. A háta mögé dugta a
tollseprőt.</p>
<p>– A növendéke? Az én vagyok; Gunchi Giorgio gróf.</p>
<p>– Te vagy az? No akkor csak temettesd el magadat; mert Giunchi
Giorgio gróf nincsen többé. Azonban elébb jelents be a præfectus
úrnál. Cito citissime.</p>
<p>Pétert nagyon megijeszté ez a bevezetés. Beszaladt Wammána úr
hálószobájába. A consiliárius addig letelepedett a
pipatoriumban.</p>
<p>Kevés vártatással előkerült Wammána úr. A szemei még csupa
kicsinyek voltak a múlt éjjeli dáridótól s egyre ásítozott.</p>
<p>– Mi az ördög lelt, hogy ilyen korán bezakatolsz, mikor még
minden becsületes ember aluszik? <span class="pagenum"><a name=
"Page_88" id="Page_88">-88-</a></span></p>
<p>– No majd mindjárt kiverem én az álmot a szemedből, csak a
füledet nyisd ki.</p>
<p>– Mit fecsegtél ennek a kölyöknek, hogy Giunchi Giorgio gróf
nincsen többé?</p>
<p>– Neked is azt mondom: nincsen többé.</p>
<p>– Ha nálunk is értéke volna a török közmondásnak: «a ki aluszik,
az nem él». De mondhatom, hogy most jöttem a szobáján keresztűl,
úgy aluszik, (igaz, hogy az ágy alatt) a hogy csak rangjához
illik.</p>
<p>– Úgy van, úgy van. Lefeküdt, mint Giunchi Giorgio gróf és fel
fog ébredni, mint Marchese di San Christina. Itt hozom a császári
donatiós levelet.</p>
<p>Wammána szemei egyszerre felnyíltak.</p>
<p>– Hát ez micsoda marotte már megint a cancellártól?</p>
<p>– Ez a kegyelmes válasz a fényes eredményű examenre, a mi a
napokban itt e helyen végbement. Mondá, ironiás complimentet
csinálva az aulicus.</p>
<p>– Ezért rangemelés?</p>
<p>– Nem csak rangemelés, de hozzá még húszezer tallérnyi évi
apanage.</p>
<p>– Testa die Madonna! Több mint egy generálisnak!</p>
<p>– Én is így kiáltottam fel: «Beim blauen Herrgott!» Mennyi
penészes akták porát kell nekem nyelnem, mennyi sportulát
összekaparnom, hány instánst vérig izzasztanom, a míg húszezer
tallért megszolgálok s azt is felpanaszolják, s egy ilyen
Gelbschnabel! Mit einem Wort; már most viselheti a Giunchi Giorgio
nevet a Künzli Péter, a meddig akarja s büfflálhat mathesist, a
mennyi neki tetszik; a te növendéked mától fogva kész lovag:
marchese di San Christina. Itt van a másik zsebemben a
főczeremoniamester meghivója a Burgban rendezendő nagy carousselre.
A te Giorgiod lesz a szaraczén lovag, mellékelve van a costume
rajza. Számodra is van egy meghivó: te fogsz lenni a Lancelot.</p>
<p>– Nem tudom kitalálni az összefüggést.</p>
<p>– Én nem is kerestem. Minden igaz szentek őrizzenek <span class=
"pagenum"><a name="Page_89" id="Page_89">-89-</a></span> meg engem
attól, hogy én a nagyok tetteiben az okokat és rátiókat keressem.
Én csak egy gép vagyok, a ki akkor, arra és odáig megy, a mikor, a
merre és a meddig küldik. Még egy más hír is van, a mit nem
tiltottak meg, hogy előtted elmondjam. Marchese di San Carlo
megérkezett Bécsbe.</p>
<p>– Ah, hivatták?</p>
<p>– Nem hivatták, hanem kergették. Annyi skandalumot és adósságot
csinált már a külföldön, hogy tökéletesen bevégzettnek lehet
tekinteni az akademica promotióját. A császár megbocsátott neki
nagylelküen s megengedte, hogy itt maradjon a szép fővárosban.</p>
<p>– Ez is kap húszezer tallér apanaget?</p>
<p>– S csinál mellette négyszer annyi adósságot. Még egy
ephemeridessel szolgálhatok, de ezt már csak sub rosa közlöm: az
még titok. Magyarországon megint fölütötte fejét a rebellio.</p>
<p>– Hol?</p>
<p>– Megint a Tiszán túl, a hol fészke van ennek a sárkánykigyónak.
Ezúttal is a papok rontották el a dolgot. Valami nagy alföldi
községben, ha a nevét jól megtartottam, Mező-Túron, a püspök el
akarta foglalni a kálvinista templomot. A biró, Törő János uram,
váltig figyelmeztette ő főtisztelendőségét, hogy ne nyuljon a
temploma kilincséhez, mert bizony levágja a kezét. Nem hitte el
neki. S a biró szavának állt, s bizony lecsapta a püspök jobbját a
kardjával. Erre aztán az egész környék lángra lobbant s terjed a
tűz vármegyéről vármegyére. Csak egy nagynevű vezér kellene nekik s
rögtön készen volna az új kuruczháború.</p>
<p>– És épen most, mikor az osztrák hadsereg mind a Rajnánál
van.</p>
<p>– A jezsuita is megérkezett Törökországból.</p>
<p>– No és mi hirt hozott?</p>
<p>– A magas portán megint erősen dolgozik a franczia befolyás. Az
a hir, hogy Arddinnél hadsereget húz össze a török. <span class=
"pagenum"><a name="Page_90" id="Page_90">-90-</a></span></p>
<p>– Hát a rodostói remete?</p>
<p>– Az most már egészen remete. A híveivel együtt mindennap
háromszor celebráltat misét s a végrendeletét írja. Nem hajlandó
többé semmiféle zászlót kezébe ragadni: lóra sem ül többé, hanem a
mikor nem imádkozik, akkor esztergályoz.</p>
<p>– És így az ellenséges hatalmak csupán az ifjakat veszik fel a
számitásaikba?</p>
<p>– A magyarok is azokat várják, mint a Messiást. Hébehóba egy-egy
kalandor fel is használja a nevüket s hol itt, hol amott zendülést
csinál a föld népe között. Azok nagyhamar elnyomatnak, a
primipilusok felnégyeltetnek, az aktáik betétetnek az archivumba s
az egész putts nem kerül a «Kalandozó»-ba.<a name="FNanchor_38" id=
"FNanchor_38"></a><a href="#Footnote_38" class=
"fnanchor">38)</a></p>
<p>– Ezt mind egybevetve, elismered, hogy az én nevelési methodusom
igen czélszerű.</p>
<p>– Megsughatom, hogy most látják el aquarellfestésű kezdőbetűkkel
a diplomádat, melyben a bárói rangot elnyered.</p>
<p>– Régi vágyam teljesül vele. És te neked?</p>
<p>– A legelső dominium, melyre a fiscus ráteheti a kezét, mihelyt
valaki odaát nota infidelitatisba esik.</p>
<p>– Kezdem sejteni az összefüggést a marchese di San Carlo
megjelenése és a növendékemnek a rangemelése között.</p>
<p>– Mondsza csak, látta valamikor a te Giorgiod marchese di San
Carlot.</p>
<p>– Láthatta – egy esztendős korában.</p>
<p>– Akkor nem emlékezik rá. És azóta nem is találkozott vele
soha?</p>
<p>– Nem találkozhatott. Mikor Ferencz Lipót herczeg fogságra
került, princz György, a szopós gyerek, az anyjánál maradt; princz
Józsefet pedig odaadták a győri püspökhöz nevelésbe. Mikor aztán
Ferencz Lipót a felesége <span class="pagenum"><a name="Page_91"
id="Page_91">-91-</a></span> kabalája folytán az államfogságból
megszökött: (héj, az is olyan czifra história ám, hogyha azt
egyszer elmesélem neked!)</p>
<p>– Ismerem jól.</p>
<p>– Hát akkor Charlotte Amelie herczegasszonyt a Himmelspforteni
kolostorba zárták, a kis princznek pedig Hopmestert rendeltek.</p>
<p>– És így ők tökéletesen idegen alakok egymásra nézve. Én nem
szólok semmit. Nem adok neked utasítást. «Mitte sapientem et nihil
ei dixeris.»<a name="FNanchor_39" id="FNanchor_39"></a><a href=
"#Footnote_39" class="fnanchor">39)</a> Ebből lehet még valami. No,
én mosom a kezeimet. Én egy intést sem adtam.</p>
<p>– Szükségtelen. Én tudom jól a leczkémet; csak azok is odafenn
olyan jól tudják.</p>
<p>– Abban nem lesz hiányosság. Pénz lesz, a mennyi kell. Elég kár.
Ennyit elvesztegetni két ilyen farkaskölyökre! Én csak azt mondó
vagyok, hogy legegyszerűbb volna a fejeiket leüttetni,<a name=
"FNanchor_40" id="FNanchor_40"></a><a href="#Footnote_40" class=
"fnanchor">40)</a> a míg a markunkban van a nyakuk s nem várni meg,
a míg a fogaik kinőnek, mert a lázadó apának csak lázadó fiai
lehetnek, s ha elcserélték is a nevét, nem cserélik el bennük a
Rákóczy-szivet.<a name="FNanchor_41" id="FNanchor_41"></a><a href=
"#Footnote_41" class="fnanchor">41)</a></p>
<p>– Az anyai vér azonban védi őket. Amália princessze rokonságban
áll az uralkodó családdal.</p>
<p>– Tudom, sőt a Bourbonokkal is. Ez a kettős atyafiság biztosítja
azt a veszedelmes fajzatot, hogy röviden el nem bánhatunk velük, a
hogy megérdemelnék; mert hiába, csak igaz marad az a bölcs
közmondás, hogy «todte Hunde beiszen nicht». <span class=
"pagenum"><a name="Page_92" id="Page_92">-92-</a></span></p>
<p>A consiliarius elvégezve a dolgát Wammanával, eltávozott.</p>
<p>Giorgio felől azonban az történhetett a világon, a mi akart. Nem
lehetett lelket verni bele. Akárhogy emelgették, támogatták, megint
csak összenyaklott és folytatta a horkolást. Hasztalan fektette
vissza az ágyára Péter: egyet fordult, s megint az ágy alatt
volt.</p>
<p>Este felé mégis csak felköltötte valami kellemetlen érzés. De
csak úgy félig. Akkor is a medvebőrön feküdt, a Péter ott strázsált
mellette.</p>
<p>– Mért húzod a hajamat? mormogá Giorgio.</p>
<p>– Dehogy húzom én a hajadat!</p>
<p>– Hát akkor ki az ördög húzgálja minden szál hajamat?</p>
<p>– Az a «Katzenjammer» ördög.</p>
<p>– Kergesd pokolba. Aztán itass meg.</p>
<p>Péter egy egész korsó vizet belétöltött.</p>
<p>Akkor megint a lapos felére feküdt, az állát két tenyerébe
fektetve s elkezdett valami rettenetes szörnyeteg tárgyat bámulni,
a mi előtte hevert: egy vaslemezekből, halcsontokból és zsinórokból
alkotott csodát.</p>
<p>– Mi ez a pimasz ficzko, a mi itt rám tátja a száját? Nézd, hogy
vicsorgatja a fogait!</p>
<p>– Ez biz egy Mieder.</p>
<p>– Hát ki hozta ide ezt a Miedert?</p>
<p>– Te magad vetetted le.</p>
<p>– Ejnye! Te hazug kutya! Hát kisasszony vagyok én, a ki
Miederben jár? Nesze egy pofon.</p>
<p>Az is csak úgy gondolva volt.</p>
<p>– Hát nem férfi vagyok én? Mi? Dugd a számba a pipámat.</p>
<p>Péter azt is megtette.</p>
<p>– Hát üres pipából dohányozzak? Ficzkó! Nem látod ott a
dohányzacskót?</p>
<p>– Ez nem dohányzacskó; mert ez egy ridicule.</p>
<p>– Ridicule? Mingyárt úgy vágom a fejedhez, hogy nem fogod
ridiculenek találni. <span class="pagenum"><a name="Page_93" id=
"Page_93">-93-</a></span></p>
<p>– Azt nem köszönném meg: mert tele van aranynyal.</p>
<p>– Aranynyal! Te kutyafülű! Te én velem mókázni akarsz? Azt
hiszed, most is álmodom!</p>
<p>Azzal haragosan felugrott a fektéből s elkezdte a pipaszárral a
Pétert püfölni. Ettől egy kicsit kijózanodott.</p>
<p>A Péter obégatására aztán bejött Wammána.</p>
<p>Arra felhagyott Giorgio a verekedéssel, s leült az ágyára.</p>
<p>– Hát már reggel van? Az asztalkáján volt az ismétlő órája, azt
füléhez tartá és ütteté. – Már hét óra – és még sem akar
virradni.</p>
<p>– Sőt már le is ment a nap. Délutáni hét órát mutat a
klepsidrád.</p>
<p>– Ejh! Akkor kannibáli módon nagyot aludtam.</p>
<p>– No hát mit álmodtál?</p>
<p>– Azt álmodtam, hogy a komédiában voltam leányruhában.</p>
<p>Péter siránk hangon szólt közbe:</p>
<p>– Hát hisz én is azt mondtam, s megvertél érte.</p>
<p>– Nem azért vertelek meg, kutyafülű! hanem azért, hogy azt
mondtad, hogy… itt elakadt a szava.</p>
<p>– No hát mit álmodtál tovább? kérdezé Wammána.</p>
<p>Giorgio komoly képpel csóválgatá mutató ujját az orra előtt.</p>
<p>– Hogy tovább mit álmodtam, azt nem mondom el senkinek; mert
becsületszavamat adtam rá valakinek álmomban, hogy titokban tartom,
a mit láttam.</p>
<p>Ekkor a hosszúképű komolykodásból egyszerre átcsapott a
furfangos nevetésbe.</p>
<p>– Ahahaha! Hiszen te is ott voltál az álmomban; hát ha ott
voltál, neked is tudnod kell, hogy mit álmodtam.</p>
<p>Ekkor Péter felkapta a pajdlit s szétnyitva annak száját,
odatartá Giorgionak.</p>
<p>– Hát ezt a nagy zacskó aranyat csak nem álmodtad ide?</p>
<p>– Aranyat? Hebegé Giorgio, belemarkolva a pénzhalomba
<span class="pagenum"><a name="Page_94" id=
"Page_94">-94-</a></span> s az ujjai között eregetve át a
zechinókat. Akkor aztán a részeg ember logikájával azt
következtetve, hogy még mindig álmodik, visszafeküdt a kerevetére s
falnak fordult.</p>
<p>– Hozd a pipázóba a fekete kávét Péter; monda Wammána. Aztán a
szakács készitse el a korhelylevest, meg a heringet.</p>
<p>Praktikus ember volt a praefectus úr!</p>
<p>Kivitte magával Giorgiot a pipázó szóbába, melynek nyitva volt
az ablaka s belediktált két csésze fekete kávét, a mitől a védencze
lassankint kezdett arra a meggyőződésre jutni, hogy mégis a
valóságos világban él. Csak azt szerette volna tudni, hogy miért
fáj neki olyan nagyon a haja.</p>
<p>Wammána megbiztatá, hogy majd mindjárt jön a borbély s le fogja
vágni.</p>
<p>– Ezt az én szép hajamat? riadt fel Giorgio. Hozzá ne nyúljon a
borbély, mert ketté hasítom.</p>
<p>– Azt pedig le kell vágni, fiacskám, mert külömben nem vehet
mértéket a parókához.</p>
<p>– Hát minek nekem a paróka?</p>
<p>– Furcsa kérdés. Ezzel a lobanczos hajjal járhatsz, kelhetsz a
világban, a míg csak «Fuchs»<a name="FNanchor_42" id=
"FNanchor_42"></a><a href="#Footnote_42" class="fnanchor">42)</a>
vagy; de előkelő gavallérok és dámák társaságában meg nem
jelenhetsz: mert kinevetnek. Pedig ugy-e szeretnél azokkal ismét
találkozni, a kiket az éjjel láttál.</p>
<p>– Hát az csakugyan nem vizió volt? Valóban ott voltam a Méte
ünnepélyen?</p>
<p>– De arról ne beszéljünk.</p>
<p>– Hallgatok. Milyen reszketés állt belém egyszerre. Tedd be az
ablakot. Fázom.</p>
<p>Wammána tudta praxisból, hogy az alkohol deliriumát ismét csak
alkohollal szokták gyógyítani s megitatott a védenczével egy pohár
arakot. Attól ennek egy időre <span class="pagenum"><a name=
"Page_95" id="Page_95">-95-</a></span> helyrejött a gyomra, meg a
feje. A vére is fölmelegedett.</p>
<p>– Hát csakugyan láttam én azt az istennőt a maga mennyei
szépségében?</p>
<p>– Láttad bizony, és bele is bolondultál.</p>
<p>– Ki az a nő?</p>
<p>– Azt nem szabad elárulnom; de neked szabad kitalálnod.</p>
<p>– Van férje?</p>
<p>– A férje nincs útadban; mert az egy vén generális, a ki a
tábort járja s egy hónapban csak egyszer húzza le a csizmáit: de
azért nagyon elhihető, hogy egy ilyen nap nincsen planéta
nélkül.</p>
<p>– Azt én megölöm.</p>
<p>– Hanem elébb találj rá.</p>
<p>– Hát igaz az? Nem álom? Hogy én egy titkos szövetségnek a
tagjául fel lettem avatva? Hogy a tüzkeresztségben Abrekh nevet
kaptam? Hogy együtt lakomáztam a tündérekkel? Meglestem isteni
játékaikat, s az alatt magam kártyáztam a nagymesterükkel?</p>
<p>– Pénz beszél. Itt az erszényed tele aranynyal, a mit az éjjel
nyertél.</p>
<p>– És azok a törvények, a miket az asphaleia elém tett?</p>
<p>– És a miket te a játék végeztén elfogadtál.</p>
<p>– Azok valóban léteznek?</p>
<p>– Léteznek és meg is tartatnak. Hogy lássad, mennyire ura a
szavának az asphaleia, s milyen hatalma van a szavát rögtön
beváltani: olvasd el ezt a két iratot, nyomtatás betükkel vannak
irva; az egyik a császári kegy tanújele: diploma, mely téged
marchese di San Christina névvel ruház fel, s hozzá e rangnak
megfelelő jövedelmet is biztosít; a másik irás meghivás a nagy
carousselben való részvevésre. És ezzel fel vagy emelve abba a
rangkörbe, a melyben feltalálhatod a kit imádsz s meg van adva az
alkalom, hogy meghódítsd, ha van hozzá szived.</p>
<p>– Giorgio extasiálva omlott a nyakába Wammanának <span class=
"pagenum"><a name="Page_96" id="Page_96">-96-</a></span> s
csókjaival árasztá el az arczát a gyilkosának; a ki meg fogja ölni
testét lelkét.</p>
<p>Aztán eljött a borbély, levágta a szép göndör haját, hozott neki
helyette púderes parókát. Eljött az udvari szabó s felöltözteté
himzett kantusba, puliderbe: mikor a tükörbe nézett egy új ember
üdvözlé abból.</p>
<p>– Willkommen marchese di San Christina!</p>
<p>Egy nap lefolyása alatt kétszer lett újra keresztelve.</p>
<h2>X. FEJEZET.<br />
LODOISZKA.</h2>
<p>III. Károly király (az osztrákoknál V-ik Károly császár)
idejében Bécs város, különösen az udvar régiója valóságos
ethnographiai gyüjteményével dicsekedett a sokféle nemzetbeli
szépségeknek. Károlynak annyiféle korona nyomta a fejét, (igazán
nyomta;) volt trónja Spanyolországban, Németalföldön,
Olaszországban, Ausztriában, Csehországban, Havasalföldön,
Magyarországon. (Nyugalmatlan ülőhelyek.) – Ott lehetett látni az
udvarnál a heves vérű barnapiros castiliai szépséget, aczélfényű
fekete hajával, hosszú szempilláktól árnyalt epedő tekintetű
szemeivel, a fries nők eszménye mellett, kinek szabályos vonásai,
porczellántiszta fehér és rózsás arczszine, picziny ajkai, nyilt
sötétkék szemei ellentétet képeznek vele; ott volt a siciliai
tündér közelében, azzal a bronzszinű arczczal, mely a mórok
uralkodására emlékeztet a mesés sziget fölött, a lángveres hajú
velenczei hölgy, érdekes sárgásan halavány arczával, korallpiros
ajkaival és fekete szemöldökével, élveteg renyhe mozdulataival,
odaadó csalfaságaival. Még egy depossedált örmény herczegnő is
látható volt a magas társaságban, tökéletes tojásdad idomú,
olajszin arczával, lehetetlen nagyságú fekete szemeivel, s
félholdforma sürű szemöldökeivel, elbámuló szájával, <span class=
"pagenum"><a name="Page_97" id="Page_97">-97-</a></span> mely félig
nyitva van, mintha mindig tükörbe nézne, s önmagát csodálná, a
megszokott magyar, német és cseh typusait a szépségeknek nem is
rangsorozva.</p>
<p>De azt el kellett ismerni, hogy a legkiválóbb szépségeket mégis
a lengyelek szolgáltatták.</p>
<p>Lengyelországból ugyan még akkor semmit sem birt az osztrák
császár, ellenkezőleg a lengyel király birtokolt egy darab földet a
magyar király földjéből a Szepességen. Hanem azért a lengyel
főuraknak mindig volt valami keresnivalójuk Bécsben. Ott egyre
változott a királyság s örökös volt a külföldre elágazó
cselszövény. S hogy ehez a pártok a legszebb hölgyeket választották
ki, azt nem is lehet tőlük rossz néven venni.</p>
<p>A mindenféle nemzetbeli szépségek aztán a saját nemzeti
mulatságaikat is meghonosíták a közös császárvárosban. Ha a lengyel
felkapatta télen a korcsolya- és szánkóversenyt, nyáron revanchet
vett érte a velenczei hölgy a csónakversenyével s farsang idejére
behozta a maszkeradokat; az álarczot és dominot még nappal is
viselték az utczán; a spanyol donna megismerteté a bikaviadalokat
(gyilkos kimenetel nélkül), a nápolyi úrhölgy felhozta a
szemfényvesztőket és improvisatorokat, a németalföldi a
vocalquartettjeit, a «hauts menestriers»-ek «mariskatánczát» s a
strassburgi dáma divatba hozta a carrousselt.</p>
<p>Csupán előkelő urak és asszonyságok vehettek benne részt, kiki a
saját lován jelent meg, az ünnepmester által kiszabott jelmezben,
egyenlő számban a dámák és gavallérok. A lóháton eszközölt
mindenféle mesterséges fordulatokat és caracoládokat a lovászmester
utasítása szerint tanulták be, a hölgyek és férfiak azonban
mindezen előzetes gyakorlatok alatt álarczosan jelenének meg,
csupán a jelmezeikről ismerve meg egymást, hogy ki melyiknek a
párja, a mi sorshúzás útján lett eldöntve. Tudniillik, hogy a
hölgyek húztak sorsot az egymásutáni rendre nézve, ők azonban
szabadon választották a lovagok közül, a ki az egész carroussel
alatt cavalier servantjuk legyen. <span class="pagenum"><a name=
"Page_98" id="Page_98">-98-</a></span></p>
<p>Tizenhat pár képezte a négyest, mely a mester jelkiáltására
tette meg a mesterséges fordulatait.</p>
<p>A lovagjáték befejezését képezte a szerecsenfő-szúrás.</p>
<p>Tizenhat oszlop volt felállítva a körönd mentében, mindegyiken
embermagasságban egy turbános szerecsenfej.</p>
<p>Ezeknek fényesen világító szemeik valának. Vékony macskaezüst
lemezke alá egy darab phosphor volt rejtve. A gyorsan elvágtató
lovagnak úgy kellett e fejet a jobbjában tartott pánczéltörő
dákossal eltalálni, hogy annak a hegye a szerecsenfő egyik szemét
átszúrja. E gyors dörzsöléstől aztán a phosphornak meg kellett
gyulladni, a mikor az érczkoponyába gyüjtött oxygennel
összevegyülve, nappali fényt árasztott szét maga körül.</p>
<p>Ehez bizonyára nagy ügyesség és gyakorlat kellett.</p>
<p>Minden lovagló pár közül elébb a hölgy szúrt a szerecsenfőhöz,
aztán a lovag. Voltak hölgyek, a kik megszégyenítették a
lovagjukat, az által, hogy oda tudtak találni a czélba, míg a
gavallér elhibázta azt. Az ilyesmit nevezték «èchec»-nek, s nagy
«raillerie» lett a következése.</p>
<p>A hölgyeket és lovagokat jelmezeik szerint nevezték, ott volt
Semiramis, Zenobia, Amalazunda, Zoraide, Tamiris, Roxane, Olympia,
Libussa, Melusina, Atalanta, Gül Háne, Glafire, Egilone, Dido,
Elpinice, Cleopatra; a lovagok ugyanannyi historiai vagy mesebeli
alaknak megfelelő névvel.</p>
<p>Giorgio jelmezneve volt Saladin. Ismeretlen választója
Zoraide.</p>
<p>Az átellenese volt Odenát, a maga Zenobiájával.</p>
<p>Giorgio becsületbeli dolognak vette, hogy a játékmester
utasításait czirkuszlovaglói pontossággal végrehajtsa, a visavisja
annál jobban kitüntette magát a figyelmetlensége által. Folyvást
fecsegni kellett neki a lovartársnőjével, ha pedig átgaloppirozott,
egészen elfelejtette, hogy szerepet játszik s ellenséges kihívó
«defi» helyett elkezdett <span class="pagenum"><a name="Page_99"
id="Page_99">-99-</a></span> udvarolni Zoraidenak. A mesternek
kellett őt rendreutasítani. Egyáltalán nem viselte magát olyan
komolyan, a hogy azt a helyzet ünnepélyessége megkivánta.</p>
<p>Ez által már előzetesen megszerezte magának Giorgio teljes
ellenszenvét.</p>
<p>– Én ezt a ficzkót egyszer letaszítom a nyergéből, mondá a
társnőjének.</p>
<p>Miféle ember lehet ez, a ki az egész illustris társaságot
ennyire nem respectálja.</p>
<p>A carroussel a császári és királyi trónörökösnő Mária Therézia
születésnapjának megünneplésére volt rendezve.</p>
<p>A megelőző napon tartották meg a lovagjátékból a főpróbát.</p>
<p>Ezen alkalommal a magasrangú szereplők mind letették az
álarczaikat s a kik még ismerősök nem voltak, bemutatták magukat
egymásnak.</p>
<p>Legelébb a két szemközt álló gavallér léptetett egymás közelébe
lófej távolságra s jobbjában a felemelt spádéját, baljában a levett
álarczát tartva, megnevezte magát.</p>
<p>Giorgio szinte visszahőkölt, a mint az átellenese arczát
megpillantá.</p>
<p>Ez az arcz úgy hasonlított az övéhez!</p>
<p>– Nevem marchese di San Carlo Giuseppe.</p>
<p>– Az én nevem marchese di San Christina Giorgio.</p>
<p>Azzal egymást kardlejtéssel üdvözölve ellovagoltak egymás
mellett, Saladin Zenobiát üdvözölni, Odenát Zoraidénak átadni
hódolatát.</p>
<p>De a míg egymás mellett elhaladtak, mind a kettő hátra vetett
fővel fordítá egymás felé az arczát:</p>
<p>«Hogy mer ez az ember én hozzám hasonlítani?»</p>
<p>Ez az első képlet volt a «cartell». Olyasféle lovagias
kihivás.</p>
<p>A két vitéz a saját névjegyét a spádéja hegyére tűzve nyújtá át
az ellentétes donnának, az levette a névjegyet a kard hegyéről s
aztán a saját kártyáját nyújtá vissza, <span class=
"pagenum"><a name="Page_100" id="Page_100">-100-</a></span> szintén
a saját spádéja hegyére tüzve. Mind a két fél cartellja át volt
kötve olyan szinű szalaggal, a minő azt családi czímerénél fogva
megillette.</p>
<p>A lovagnak, fejét mélyen meghajtva, kellett kardtávolságra
közeledni a hölgy felé s úgy maradni lehajtott arczczal s csak
azután, hogy a hölgy is átnyújtá a kártyáját, egyenesedett ki a
lovag, de akkor aztán a fejét hátrahajtva az arcza haránt állt az
ég felé.</p>
<p>Ilyenformán a lovag a hölgygyel annak a czipője hegyétől kezdett
megismerkedni.</p>
<p>Giorgio legelőször is azt látta meg, hogy Zenóbia férfi módra ül
a lovon, s a lábain igazgyöngyökkel himzett szattyán topánkák
vannak, széles talpú török kengyelbe dugva, azonfelül térdig selyem
harisnya, a gömbölyű lábszárak gyöngysorokkal keresztben átfonva,
onnantól aztán fel a csipőig halvány rózsaszin selyem salavári,
melyet derékban átszorít egy perzsa schawlöv, tarka czafrangjaival
a nyeregkápára omolva, ezenfelül valami pikkelypánczélforma, mely
azonban nem egyéb ezüsttel kihimzett nehéz atlasznál s a hol aztán
a pánczél árulkodni kezd, ott megjelenik a kettős arany csatt,
villogó rubintjaival, mely a kétfelől hoszszan aláomló palástot
tartja össze, ez tarka chinai szövetből van, a gallérja marabut
tollakkal prémezve.</p>
<p>Hogy igazán ilyen volt a Palmyra királynéjának a viselete? azt
Giorgio nem tudta megbirálni, minthogy az archæologiában nem igen
volt járatos.</p>
<p>Végre szabad volt neki az arczát annyira felemelni, hogy a hölgy
arczát egyenes tekintettel megláthassa, s akkor aztán igazán nem
volt vele tisztában, hogy Zenobia-e ez itt, vagy valaki más?</p>
<p>Ez az ámbra-zománczú arcz, – ezek a hosszasan metszett, lapos
pillantású orgyilkos szemek, ezek a vékony, élveteg ajkak,
kivillanó fogsoraikkal, az a göndör haj, mely a rubinokkal rakott
phrygiai süveg alól kiduzzad. Mintha látta volna már ezt valahol?
Talán csak álmodta. – <span class="pagenum"><a name="Page_101" id=
"Page_101">-101-</a></span> És akkor más neve volt. – No majd
megtudja mindjárt, hogy kinek hivják?</p>
<p>A delnő viszonzá a cartellnyújtást. A névjegye aranyfonalra volt
fűzve. (Ez volna a heraldikai szine?)</p>
<p>Giorgio elolvasá a nevet. (Szerencséjére csupa kezdőbetükkel
volt irva, s azokat irásban is ismeré.)</p>
<p>De ha chaldei betükkel lett volna is, épen annyit értett volna
belőle Giorgio.</p>
<p>«Io Abulfeda, princzessz.»</p>
<p>És ha valaki megmagyarázta volna neki, hogy ki volt az az Io
kisasszony? minő szerepet játszott Zeüsz uraság korszakában? meg
aztán, hogy miféle nagy hős és historia iró volt az Abulfeda a mór
királyok alatt, akkor legkevésbé értette volna meg, hogy miképen
kerül ez a két név együvé? hogy keresztelnek egy herczegasszonyt Io
névre? s hogy jut ennek a névnek a viselője a felséges bécsi
udvarhoz?</p>
<p>S az a napsütötte halvány arcz, az a kétfelé nyiló száj, melynél
a felső ajk épen olyan, mint az alsó, mikor mosolyog, ezek a
letapadó szempillák mind azt mondták neki, hogy «bizony Io
Abulfeda». Még fejbólintást is tett hozzá, mintha megerősítené: «Io
Abulfeda».</p>
<p>– No hát ez az ellenfelemé, mondá magában Giorgio, s megtéve ez
etiquette szalutálást, visszatért a helyére.</p>
<p>A porond közepén összetalálkozott az ellenesével. Ott mind a
ketten kicserélték a kard hegyeikre tűzött névjegyeket. Marchese
San Carló megkapta Io Abulfeda jegyét, Giorgio pedig ezt a nevet
olvasá az átadott jegyről.</p>
<p>«Lodoiszka Braniszko herczegnő.»</p>
<p>Ez már érthető név. Lengyel úrnő. Piros-fehér a névjegy
szalagja.</p>
<p>Giorgio korrekt iskolaléptetéssel járult a maga hölgye elé, itt
is megtartva a szabályszerű teketoriát, arczát a lova sörényéig
lehajtá, nevét halkan elmondva. (Saját hölgyének nem adhatta azt
kardhegyre tűzve.)</p>
<p>– Marchese di San Christina Giorgio. <span class=
"pagenum"><a name="Page_102" id="Page_102">-102-</a></span></p>
<p>S fejhajtva állt ott, míg a donna a saját szalagját a vállára
tüzte.</p>
<p>Lodoiszka herczegnő hölgynyeregben ült, hosszú, oldalt feltűzött
lovagruhája volt, kettős övvel, egyik a derekán, másik arasznyival
alább aranyból, smaragdokkal kirakva, karcsú termetét aranybrokát
derék szorítá, melyen fönn mellvért gyanánt két aranyból vert
szeráffő domborodott ki, szárnyaikkal egymáshoz érve, a pofók
angyalkáknak a szája nyitva volt.</p>
<p>Mint a villámütés járta keresztül Giorgio idegeit az emlék.
Ezekről a szeráf fejekről azokra a halálfejekre! Hisz azoknak is
nyitva volt a szájuk. De akkor nem jutott eszébe, hogy kérdezzen
tőlük valamit.</p>
<p>Egyszerre fölemelte a fejét s a hölgy arczába nézett.</p>
<p>Majd leszédült a lováról.</p>
<p>Ez az istennői arcz! Ezek a lángoló zöldbejátszó szemek, mikben
a meteorok minden ragyogása egyesítve van! – Ez ő! – Ez a
Zsuzsanna! – Ez a «Méte».</p>
<p>Felséges nyugalommal nézett az ifjúra a nő.</p>
<p>Giorgioval el akart szaladni a szive.</p>
<p>Ez a tündérek fejedelemnője már egyszer ott ült mellette egy
asztalnál, váltott vele agape csókot, ittak egy pohárból,
megosztotta vele a falatját, – most pedig őt választotta
lovagjának.</p>
<p>Ah! A legnagyobb gyönyöre a boldogságnak, a mikor még nem
élveztünk belőle semmit, a mikor még csak igértük azt magunknak – s
azt hisszük, hogy igérve van már!</p>
<p>A czeremoniamesternek kellett Giorgiot figyelmeztetni, hogy
álljon már a sorba, ne bizza a lova szeszélyére, hogy mit
csináljon?</p>
<p>Eddig csak álarcz alatt tanulták naponkint a gyakorlatokat, most
felszivhatta őt a lelkébe mind a két szemével.</p>
<p>S aztán mikor elkezdődött a quadrill, a kezét nyujthatá a
hölgynek, hogy őt a porond közepéig vezesse, ott párjával
jobbra-balra oldalogni, azután a lovakat hátrafaroltatva a
helyeikre visszatérni, mi boldogság! <span class="pagenum"><a name=
"Page_103" id="Page_103">-103-</a></span></p>
<p>Közbe szól a tábori zene, sipok, dobok, trombiták.</p>
<p>A második figurája a carrousselnek a hölgycsere. A szemközti
párok egymás elé lovagolnak, szemközt érve, a lovaikat két hátulsó
lábaikra ágaskodtatják. Olyan bűbájos tünemény a nő alakja, mikor
ezt az ágaskodó paripát zabolázza, istennői kegyetlenséggel!</p>
<p>A vége az, hogy a lovagok hölgyet cserélnek s egymásnak a helyét
elfoglalják az elfoglalt hölgygyel s akkor aztán elébb az egyik
colonne csinálja meg a mesterséges tour de maint, a másik az alatt
áll és fecseg egymással.</p>
<p>Giorgio Io princzeszszel volt az együtt várakozó fél.</p>
<p>Io princzesz fecsegő kedvében volt.</p>
<p>– Mondja csak ön: hogy hívják önt?</p>
<p>– Hiszen átnyujtottam a névjegyemet.</p>
<p>– De én nem tudok olvasni.</p>
<p>– Hát nem tanították önt a nevelői olvasni?</p>
<p>– Maguk sem tudtak, szegények.</p>
<p>– Az én nevem Giorgio, marchese di San Christina.</p>
<p>– Ah, hisz az a San Christina ott van, a hol én születtem.</p>
<p>– Hol született kegyed?</p>
<p>– Siciliában.</p>
<p>– Mi az a Sicilia?</p>
<p>– Az egy sziget a tengerben. Hát ön azt sem tudja?</p>
<p>– Nem tudok én arról semmit.</p>
<p>– Én sem tudok róla többet. Hát az atyjától nem hallott ön
róla?</p>
<p>– Soha sem láttam az atyámat.</p>
<p>– Én meg azt sem tudom, hogy szükséges-e az embernek atyjának
lenni.</p>
<p>– Ezt én sem tudom.</p>
<p>– Hallja ön, marchese di San Christina, ön épen olyan ostoba,
mint én vagyok. Mi egészen egymáshoz illünk.</p>
<p>Ez veszedelmes declaratio lett volna más helyzetben.</p>
<p>De Giorgionak egész figyelmét az foglalta el most, hogy az a
bitorló ellenfél, az a San Carlo ficzkó! milyen tüzesen
<span class="pagenum"><a name="Page_104" id=
"Page_104">-104-</a></span> udvarol az ő hölgyének a lovastáncz
közben. Annak szeretett volna az öklével egyet ütni a tollas
sisakjára.</p>
<p>A játékmester jelszava parancsolt.</p>
<p>«Visszacserélni a hölgyeket.»</p>
<p>Io Abulfeda egész szenvedélylyel csípett egyet Giorgio karjába,
mikor elvált tőle. A szeleburdi elfelejtette a visszaadott hölgyet
courtoisieval üdvözölni, olyan mohón kapott a visszaszerzett magáé
után.</p>
<p>A carroussel főpróbája tovább bonyolódott, következtek az
együttes mozzanatok az összes férfiak, az összes hölgyek
csoportosulatai: mesterséges kanyargások, álviadalok, ellentétes
környargalások, a belső karikában a hölgyek, a külsőben a lovagok,
egymással szemközt vágtatva, majd grand chaine, melynél minden
lovag csinált egy keringőt minden hölgygyel. Olyan játék, a melyben
egy új embernek azt a csepp eszét is el kellett veszíteni, a mit
onnan hazulról hozott.</p>
<p>Mind ezeket a játékfigurákat ugyan máskor is megtették, de akkor
a hölgyek selyem álarczot viseltek, s közönséges lovagruhát. Most
először jelentek meg leálczázva; a hány annyiféle jelmezben. A
hány, annyiféle ország tündére! valamennyi a mennyországé.</p>
<p>György egészen belebódult ebbe a játékba. Valóságos örvény volt
ez, melynek forgatagát a szépség és báj képezte. Walkürök,
amazonok, villik! Fantasztikus jelmezekben, felhevült arczczal,
repülő hajzattal, észrontó mozdulatokkal. Egy-egy futó pillanatban,
mikor az ellenkörvágtatásnál elrohantak egymás mellett, úgy
tetszett az ifjúnak, mintha azt, meg amazt az arczot látta volna
már, ezt a lángveres hajzászlót, mely röptében az arczát érinti;
ezt a nevető rózsapiros arczot, mely sugárzik a kéjtől; ezt az
amazoni termetet, mely Amalazuntha jelmezét viseli, s hátrafordul
nyargaltában, mint a nyillövő pártusok; de nem volt figyelme a
számukra: arra dobogott a szive, hogy ismét a párjához
kerüljön.</p>
<p>Magában «párjának» nevezte őt már. <span class=
"pagenum"><a name="Page_105" id="Page_105">-105-</a></span></p>
<p>A carroussel remeke volt az utolsó képlet, a
szerecsenfő-szúrás.</p>
<p>A hány lovagpár volt, annyi oszlopot állítottak fel a köröndben.
Mindegyikre egy szerecsenfő volt megerősítve, melynek turbánja a
lovagló párok nemesi czímereinek szinét viselte. Kinek-kinek csak a
saját szerecsenjét volt szabad szúrni.</p>
<p>A főpróbánál még nem voltak e kiszúrandó szemek foszforral
ellátva, csak egy csillámpala lemez volt beléjük illesztve.</p>
<p>Ez a játék nagy gyakorlottságot követelt. Lóhátról eltalálni egy
olyan kicsiny czélt, a minő egy szerecsennek a szeme, nagyon biztos
szemet és kezet követel, legtöbben magát a fejet sem találják el. S
a ki véletlenül beletalál a szembe, ugyan gyorsan kell a hosszú
tőrét visszarántani, mert külömben a saját taszítása kimozdítja a
nyeregből.</p>
<p>Ennél a figuránál legtöbb nevetés szokott lenni.</p>
<p>Io princzessza meg a lovagja rendesen ejtettek valami
furcsaságot. Ezuttal is úgy történt.</p>
<p>Zenobia királyné kétszer is döfött a szerecsenje felé, egyszer
se találta, még a turbánját sem, akkor aztán visszafordulva vágott
a fejére a kardjával, mint lovagostorral – haragjában.</p>
<p>Lovagja, Odenátus már szerencsésebb volt, mert ő a spádéjával
beletalált a szerecsennek a szájába; de nem rántotta elég gyorsan
vissza fegyverét, minélfogva az egész a markolatáig hajlott s aztán
úgy is maradt, minthogy a játékhoz való tőrök lágyvasból voltak
csinálva. A kapott taszítás pedig megingatta a nyergében. Nem esett
ugyan le, de kénytelen volt visszarántani a lovát, mely aztán
nagyot ágaskodott s kiugrott a porondra, jobbra balra rángatva a
fejét, mely komédiában marchese di San Carlo, kivált a markában
levő karikára görbült spádé miatt nagy derültséget keltő szerepet
játszott.</p>
<p>– Úgy kell neki, dörmögé magában Giorgio. <span class=
"pagenum"><a name="Page_106" id="Page_106">-106-</a></span></p>
<p>Ő maga biztos volt a dolgáról. Egész nap azt gyakorolta a
lovagló-iskolában. Nem adják azt ingyen.</p>
<p>A szerecsenfő-szúrásra pályadíj is volt kitűzve. Ezt az a pár
nyeri el, melynek tőrhegye a szerecsenfőnek mind a két szemét
lobbanásra birja. Ily diadalmas esetnél a hölgy egy arany rózsát
kap, a lovag pedig egy arany babérkoszorut.</p>
<p>Mikor Lodoiszka herczegnőre került a sor, az egész carroussel
figyelme odafordult. Rendkívüli ügyességgel és precisióval találta
el a macskaezüst lemezt a fekete fejen.</p>
<p>A férfiak vivátot kiáltottak rá.</p>
<p>Aztán következett Giorgio: ő meg a másik szemet találta el
szépen. Ekkor aztán a hölgyek is vivátoztak.</p>
<p>Övék lesz a diadal a holnapi díszelőadáson.</p>
<p>– Ohó! Még én is itt vagyok! Kiálta Wammána, Lancelot jelmezében
kisérve választó hölgyét.</p>
<p>Hogy Wammána kitünő kardforgató, azt mindenki tudta, hanem a
párja egy nagyon fiatal kis grófkisasszony volt, a kinek a szive
nem engedte meg, hogy még allegoriában is megvakítson egy embert.
Mikor ő rá került a sor, a helyett, hogy feléje szúrt volna,
grácziát intett neki a spádéjával s biztatva mondá neki: «God bye
Mungo». Tudta, hogy a szerecsenek angolul beszélnek.</p>
<p>A kegyelmes Izaura helyett azonban annál szebben remekelt
Lancelot Wammána: mert ő sebes vágtatva villámgyors kettős döféssel
mind a két szemét eltalálta a szerecsennek.</p>
<p>– Bravo! Bravo! Hangzott minden oldalról, taps is támadt
elég.</p>
<p>Ez volt az igazi remek szúrás!</p>
<p>Giorgiot bántotta a féltékenység.</p>
<p>– Én a hölgyem nevében protestálok! A pályadíj szabályok szerint
egyik szúrással a hölgynek, a másikkal a lovagnak kell találni.</p>
<p>– A szokás módosította a szabályt, mondta Wammána; ha a hölgy
nem talált, a lovagnak szabad kettős <span class="pagenum"><a name=
"Page_107" id="Page_107">-107-</a></span> döféssel győzni. Fő
dolog, hogy mind a két szem lobogjon.</p>
<p>– De azon esetben, ha a hölgy talált és utána a lovag, az övéké
az elsőség. S így mienk a pályadíj.</p>
<p>– Ez már igaz. De gondolja meg a marchese, hogy a mai próbán
üresek voltak a szerecsenfejek. De a díszelőadáson a két szemben
foszfor lesz, mely a szúrástól meggyulad s az oxigén által szítva
vakító fényt fog vetni szerteszét. Ebben a ragyogványban az utóbb
jövő lovag szeme úgy elkáprázik, hogy nem találja el a második
szemet.</p>
<p>– Azt majd meglássuk, báró úr!</p>
<p>(Wammána megkapta már a bárói diplomát.)</p>
<p>Ezzel a főpróba be volt fejezve. A lovagok, kiki párjával,
elvezették a hölgyeiket a manègebe.</p>
<p>Az a lovagias kötelessége és kiváltsága volt minden lovagnak,
hogy a hölgyét lesegítse a nyeregből.</p>
<p>Ezért a pillanatért epedett Giorgio.</p>
<p>Valami vakmerőség járta a lelkét, a mit elhatározott, hogy
megteszi, ha mindjárt az életébe kerül is.</p>
<p>Oda kellett fél térdre bocsátkoznia az amazon mellé, úgy hogy a
felemelt térde támaszt adjon a lovarnő kengyelvasának. És
ugyanakkor a bal kezét a hölgy lábának talpa alá tenni, hogy azt a
nyereg fogantyuból kiemelni segítse s aztán a földre
lebocsássa.</p>
<p>Az arcza érte a nőnek a térdét. Támaszul szolgált neki, hogy
könnyebben lebbenhessen alá.</p>
<p>Szépen, óvatosan szállítá le bal kezével annak a jobb lábát a
földig, s aztán a jobb kezét nyujtá neki, hogy bal lábát is
kivehesse a kengyelből s azzal is leszállhasson.</p>
<p>Ekkor csaknem az ölében volt a hölgy.</p>
<p>György felemelte hozzá az arczát, s alig hallhatóan súgá a
fülébe:</p>
<p>– Zsuzsanna…</p>
<p>Erre a szóra dæmoni lobbanással villantak fel a hölgy szemei. Az
arcza lángolt, az ajkai haragra torzultak. <span class=
"pagenum"><a name="Page_108" id="Page_108">-108-</a></span></p>
<p>Lehajolt a térdelő ifjúhoz s ő is súgva mondá neki:</p>
<p>– Abrekh! Korax akarsz-e lenni?</p>
<p>– Nem! Hanem mandolosz.</p>
<p>S önkivületben ragyogó arczczal tekinte a haragos istennői
arczba.</p>
<p>S erre a vakmerő szóra egyszerre mosoly váltotta fel a haragot a
delnő arczán: ugyanaz a mosoly, a mit már látott egyszer Giorgio
megjelenni. Akkor is ő idézte azt fel.</p>
<p>A rövid szóváltást talán senki sem is vette észre. Hallani nem
lehetett belőle bizonyára semmit.</p>
<p>Az előkelő uraságok zárt hintóikban tértek haza a lovagló
körből. A díszjelmezekben lóháton nem mutogathatták magukat az
utczán.</p>
<p>Giorgiora is a saját ekvipázsa várt. Együtt mentek haza
Wammánával.</p>
<p>Mikor a hintó kirobogott a körönd kapuján a könyvtár előtti
piaczra, a melyen még akkor nem volt a császárszobor, a kinek a
nevét viseli most a tér, Wammána megragadá hevesen a védencze
kezét.</p>
<p>– Meg vagy te őrülve? dörmögé a fülébe.</p>
<p>– Meg…</p>
<p>– Tudod, hogy az életeddel játszottál ma?</p>
<p>– Tudom.</p>
<p>– Koczkáztattad a két szemed világát!</p>
<p>– Tudom.</p>
<p>– Azt szerencséltetted, hogy oda fogsz jutni a vak Sámson
helyére ajtóőrnek, holtig!</p>
<p>– Igaz. De hát te hogy tudod ezt? Hallottad?</p>
<p>– Nem. Láttam. Arra való a szem, hogy az ember meglássa azt a
beszédet, a mit meg nem hallhat. Az a te vakmerő szemlobbanásod
beszélte, hogy te Lodoiszka herczegnőnek megsúgtad a Méte titkát:
hogy ráismertél. A válasz, a mit az ő villogó szemei adtak, az a
lángra gyult arcz, az a fogait mutató száj, suttogásában is
elárulá, hogy mit mondott ő neked: «Abrekh! Korax akarsz lenni?»
<span class="pagenum"><a name="Page_109" id=
"Page_109">-109-</a></span></p>
<p>– Hisz te büvész vagy…</p>
<p>– Erre te azt susogtad: «Nem. Mandolosz.»</p>
<p>– Neked ördögöd van.</p>
<p>– Csak figyelő elmém. Egy süketnéma lássa így az arczodat, a
beszélő ajkadat, s ki fogja találni, mit mondtál. Hát én, a ki
beléd látok s tudom, hogy mit érzesz.</p>
<p>– Láttad az ő arczát is? Az első mondatánál birám volt, a ki
halálra itélt. Én aztán appelláltam, fel a királynémhoz.</p>
<p>– S a királynéd kegyelmet adott. Bolondoké és gyermekeké a
szerencse. Most játszottál igazán va banqueot. S megnyerted a
játékot.</p>
<p>– Ő az enyim.</p>
<p>– Mondhatom, hogy jobban egymáshoz vagytok bilincselve, mint ha
a biborosérsek kötötte volna össze a kezeiteket. Most aztán arra
vigyázz, hogy a titkodat más előtt el ne áruld.</p>
<p>– A Szent István katakombái nem őrzik jobban a halottaikat. Még
egy kérdést. Az a korax ott az oduban kimult.</p>
<p>– Befalazták a pinczében még az nap.</p>
<p>– Hát az új Méte ünnepélyen ki fogja akkor az örök zárt
őrizni?</p>
<p>– Addig majd szerzünk a helyébe mást.</p>
<p>– Azt gondolom: egy vak koldust lehetne rábeszélni.</p>
<p>– Dejsz a vak koldusok nagy urak: azok a rangjukat fel nem
áldozzák.</p>
<p>– Vagy talán egy halálra itélt gonosztevőt, a ki kész az életét
ezen az áron megváltani.</p>
<p>– Látszik, hogy ez a kép sokszor elrontja az álmaidat: ne törd
rajta a fejedet, marchese; a mesterek dolga új koraxot keresni. Ki
van már szemelve!</p>
<p>– Vak ember?</p>
<p>– Még nem, de majd az lesz.</p>
<p>– Valami gonosztevő? Gyilkos? Gyujtogató?</p>
<p>– Rosszabb a gyilkosnál, a gyujtogatónál. De hát ne <span class=
"pagenum"><a name="Page_110" id="Page_110">-110-</a></span> rontsd
te ezzel az álmaidat! Álmodjál te csak a szép Zsuzsannáról. Annak
vagy te a vak koldusa.</p>
<p>– Dehogy vagyok vak!</p>
<p>– Bizonyára az vagy. Mert a ki annyi szépség közül csak azt az
egyet látta meg, a többit nem, az bátran kezébe veheti a hegedüt s
énekelheti az utczán: adjatok, adjatok a szegény világtalannak.</p>
<p>– De még mást is láttam. Azt a vakmerő ficzkót, a ki bókolni mer
előtte!</p>
<p>– A marchese di San Carlot? Az pedig derék gavallér. Jó lesz
tanulnod tőle.</p>
<p>– Majd megpróbáljuk, hogy melyikünk tanít a másiknak
valamit?</p>
<hr class="tb" />
<p>Harmadnap megtartották a fényes ünnepélyt a királyleány
tiszteletére. A carrousselen ott volt az egész udvar, a külföldi
diplomaták, a főméltóságok, még a török követ is jelen volt a
páholyában, a kiről azon frissében az az adoma terjedt szét, hogy a
délelőtti nagy katona maneuvre alkalmával, a holott is az álütközet
hevében négy katona valósággal halálos sebet kapott, a pasa azt
jegyzé meg, hogy ez tréfának sok, komolynak kevés.</p>
<p>Este a carroussel fényesen sikerült: a szerecsenfő-szúrásnál, a
hogy a főpróbán, Lodoiszka herczegnő és marchese di San Christina
nyerték el a pálmát. Az ő szerecsenüknek mind a két szeme fényesen
kilobbant. Meg is kapták a pályadíjat: Lodoiszka az arany rózsát,
Giorgio pedig az arany babérkoszorút.</p>
<p>Ekként földiszítve, hölgye oldalán, az illustris közönség tapsai
és vivátjai mellett lovaglá körül a meghódított porondot marchese
Giorgio di San Christina s olyan büszkén viselte a turbánja
tekercsén azt az arany babérkoszorút, miként egykor az atyja az
erdélyi nagyfejedelemség süvegét… <span class="pagenum"><a name=
"Page_111" id="Page_111">-111-</a></span></p>
<h2>XI. FEJEZET.<br />
A BÉCSI VÁSÁR.</h2>
<p>Híres nagy országos vásárok voltak egykor Bécs
városában.<a name="FNanchor_43" id="FNanchor_43"></a><a href=
"#Footnote_43" class="fnanchor">43)</a> Az egyik
gyertyaszentelőkor, a másik Jakab napkor. Előtte, utána két hétig
tartott a «szabadság.»</p>
<p>E határidő alatt minden áruczikket vámmentesen lehetett Bécsbe
vinni (a bor kivételével) s minden idegen kalmárnak védelem és
szabad adásvevés volt biztosítva a város határában.</p>
<p>A hol most a muzeumok, városházak, parlamentpaloták emelkednek,
a pályaházak, a palotasorok helyén utczaszámra rendezett vásáros
fabódék voltak felütve, melyekben mind azok az árúk, kelmék voltak
közszemlére kirakva, melyeket Nürnbergtől Smyrnáig a közönség
megadóztatására kifundált a kézművesek leleményessége. Még akkor
gyárak nem voltak, mindent a kézi munka állított elé, s a távol
vidékek terményét társzekéren, teveháton vagy fullajtáros
lóvontatta tölgyfahajókon szállították a fővárosba.</p>
<p>Négy hétig tökéletes szabadság volt Bécs városában.</p>
<p>Nem is a magistratus, még kevésbbé a policzáj tartotta fenn a
rendet s osztotta az igazságot, hanem egy, ezen időtartamra
kinevezett vásári biróság, a maga soltészaival és fogdmegeivel.
Ezek igazítottak minden adásvevési viszálkodásban. <span class=
"pagenum"><a name="Page_112" id="Page_112">-112-</a></span></p>
<p>S a vásári biróságnak még a középkori törvénytevési eszközei
voltak: bot és kaloda a tolvajok számára, pellengér a rossz
mértékkel mérőknek; a «Beiszkacze» a veszekedő kofák
megzabolázására. A ki pedig hamis pénzt hozott forgalomba a
vásáron, s kisült, hogy azt ő maga fabrikálta: annak az volt a
büntetése, hogy egy fényes pléhdarabot megtüzesítettek s azt olyan
közel tartották a szeméhez, hogy megvakult bele.</p>
<p>Sokáig szüneteltek a bécsi országos vásárok az első török
megszállás óta. A sok háborús világ, a kurucz hadjáratok
elriasztották az idegen kalmárokat a bécsvárosi búcsú
látogatásától, a nagy ostrom alatt maga a város is sokat
szenvedett, a népségnek nem volt kedve a költekezéshez. Odaát
Magyarországon is inséges világ volt. Meggyengültek a főurak, nem
jártak fel drága kamukát, karassiaposztót vásárolni, skófiummal
kivarrott brokátot, arany csipkét keresni az asszonyaik számára.
Nem kellett nekik a nyuszt, a farkas- és rókaprém volt a divat,
abból pedig több volt a kivánatosnál. Aztán eladni valójuk sem igen
volt a szegény szittyáknak. A marhaállomány megcsökkent, gabona
annyi termett, hogy otthon is elfogyott, s a bor piacza
Lengyelország volt, a hajótulajdonosoknak pedig törvényül volt
téve, hogy a ki magyar bort szállít fel Bécsbe, ugyanannyi osztrák
bort is tartozik a hajójára felvenni.</p>
<p>A mint azonban a békességes idők ismét helyreálltak (legalább
Bécs közelében), ismét ki lett hirdetve a hajdani privilégium.
Országos vásárt publikáltak Bécsbe.</p>
<p>A polgármester Mux uram nagyra volt vele, hogy ez a dicső
felujítása a mult intézményeinek az ő ötlete volt; azonban a kik be
voltak avatva az államgépezet titkaiba, azok jól tudták, hogy ezt
az indítványt Wammána sütötte nyélbe.</p>
<p>Báró Wammána nem csupán az asphaleia törvényei idevágó
paragrafusának köszönheté rang szerinti kitüntetését: ő azt, a maga
ethikája szerint, mindenképen megérdemelte. <span class=
"pagenum"><a name="Page_113" id="Page_113">-113-</a></span></p>
<p>Ő volt a mozdító szelleme a bécsi társas életnek fent az udvari
körökben szintúgy, mint a polgárok középosztályában s a nép
legalsóbb rétegeiben. Ő honosította meg a divatot, játékokat a
főuri társaságokban, melyeket a világ minden nemzeténél
tanulmányozott, a tric-tractól<a name="FNanchor_44" id=
"FNanchor_44"></a><a href="#Footnote_44" class="fnanchor">44)</a>
elkezdve a tarocchiig; ő hozta be a vonós-négyeseket a
zenevilágban; ő honosította meg az orgonavirágot a téli kertekben,
mely még akkor csodálatraméltó ritkaság volt s porczellánvedrekben
míveltetett; ő adta az eszmét a carrousselekhez, a jelmezbálokhoz,
sőt alapos a föltevés, hogy magát az asphaleia titkos szövetségét
is ő koholta ki.</p>
<p>Csakhogy oly finomul tudta vinni a dolgát, hogy az ő neve sehol
sem fordult elő, a saját személye nem merült a fölszinre: minden
ötletére tudott találni arra való embert (néha a sequioris sexusból
is), a ki azt adoptálta, s az annál inkább le lett kötelezve
iránta.</p>
<p>A bécsi vásároknak az újból felelevenítése is az ő ötlete volt.
Mindenféle ócska krónikákból, verseményekből kifundálta egy ilyen
világra szóló búcsúnak a programmját s ezt azután bekeblezé az
irányadó köröknél.</p>
<p>Néhány vaskalapos politikus ellenezte a dolgot abból a
szempontból, hogy egy ilyen sokadalom mindenféle veszedelmes
gyülevésznek fog alkalmat adni a metropolis megrohanására, de
ezeket elhallgattatták.</p>
<p>Az országos vásár két első hete az üzleteké volt; a harmadik hét
mulhatatlanul lefoglaltatott a pörlekedések és birságolások s
mindenféle divatos büntetési nemek által, a negyedik hét volt
azután a dinom-dánom ideje. Ekkor jöttek a népünnepélyek és
mulatságok.</p>
<p>Azok között első helyen állt a paraszt lóverseny, a hogy azt
bécsi műszóval nevezték «Scharlach-rennen». A kikiáltó trombitaszó
mellett hirdeté ki a vásártéren, hogy a kik bíznak az inaikban,
hogy a lóról le nem maradnak: <span class="pagenum"><a name=
"Page_114" id="Page_114">-114-</a></span> összejöhetnek a «Rennweg»
gyepén s futhatnak a nemes város által kitűzött elsőrendű
pályadíjért, melyet képvisel egy egész vég skarlátposztó.</p>
<p>A lovak futtatása után pedig következett a Hübschlerineké, Bécs
városának valamennyi piros harisnyás leánya, a ki a város által
szabadalmazott «Frauenhäuser» lakója volt,<a name="FNanchor_45" id=
"FNanchor_45"></a><a href="#Footnote_45" class="fnanchor">45)</a>
futhatott a gyepen térdig feltűzött ruhában: a legelső, a ki a
czélhoz ért, kapott egy vég barchentet.</p>
<p>A vásári látványosságok, a komédiásbódék, kötélentánczolók,
állatmutogatók, paprika Jancsik összes tiszteletreméltó czéhe
fölött ezuttal egy (uram, bocsá!) magyar ember nyerte el a
népszerűség pálmáját: a «kutyás ember.»</p>
<p>Enyhítő körülményül legyen beszámítva, hogy a «Der Mann mit den
scythischen Wölfen» olyan specialitásban tüntette ki az ügyességét,
a mit egy komédiás sem csinál utána. Változatos repertoirja volt.
Nemcsak a komondorait tudta tánczolásra, ugatásra noszogatni, hanem
a mellett csodálatraméltó virtusokat is produkált.</p>
<p>Az egyik volt a szilaj ló kifogása a vad ménesből.</p>
<p>Egy egész rideg ménest hajtottak fel a magyar Alföldről a bécsi
országos vásárra: ezekkel együtt jött fel a kutyás ember is
kisérőnek.</p>
<p>Ha valaki tudott volna vele szépen magyarul beszélni (s itt a
súly a «szépen» szóban rejlik, mert minden alpáré megszólításra az
alföldi csikós még a pipát sem veszi ki a szájából), hát annak majd
elmondta volna, hogy nem jött ő ide komédiát csinálni a németek
közé, hanem a gazdája küldte fel a vad ménessel a Hortobágyról,
mint számadó csikóst, két bojtárjával, meg három komondorával. Ez a
három ember és három eb tart rendben kétszáz paripát, mely soha
istállót nem látott, mely a pusztán a szélfogó cserény mellett nőtt
fel. Már magában az is érdekes <span class="pagenum"><a name=
"Page_115" id="Page_115">-115-</a></span> látvány a városi népnek,
hogyan tud két szál csikós egy egész sereg szilaj lovat
összeterelni; de hát még aztán mikor a harmadik előjön a pányvával,
s a vásárló uraság által kiszemelt paripát kifogja – egymaga – a
futó ménes közül.</p>
<p>Az ilyen erőmutatványért szoktak a csikósnak borravalót
adni.</p>
<p>Azután a komondorait vették bámulóra. Azok is egészen másformájú
állatok, mint más rendes kutya. Akkorák, mint egy borjú, szép
hosszú fehér szőrük, mint a jeges medvének; szelid, okos pofájuk.
Nem bántanak senkit, ha őket nem bántják. Elfeküsznek szépen a
homokban, s úgy tesznek, mintha aludnának. Nem ugatnak minden
helyes ok nélkül, nem rohannak uszítás nélkül. Csak akkor ugranak
fel, ha a gazdájuk parancsolja s ugatnak a szavára, megkerítik az
elszaladt ménest. Tudják jól, hogy csak a kolompviselő vezérmént
kell megfordítani: az egész csapat azt követi.</p>
<p>Ezért a productióért is kapott borravalót a csikós.</p>
<p>Ekkor aztán kedve támadt ezt a helyzetet értékesíteni. Nagyon jó
kereset ez! Mutogatta magát a kutyáival a Bärenhaus előtt a
vásárpiaczon. Csak úgy omlott a sok poltura a mozsárforma
csikós-süvegébe. Jó nép ez a bécsi nép!</p>
<p>Egyszer aztán azt kérdezte tőle valami magyar deák (volt az sok
Bécsben): «hát aztán bácsi, nem fél ott kinn a pusztán a
bojnyikoktól?»</p>
<p>Erre azt felelte, hogy helyt áll ő egymaga három bojnyiknak is,
csak egyszer a suhogója a kezében legyen.</p>
<p>Meg is mutatta, hogy mit tud?</p>
<p>A hosszú ólmos végű botját középen markolta, felbiztatott kettőt
hármat a bámuló legények közül, hogy próbálják őt megütni bottal.
(Nem fog senkit visszaütni.) Nem sikerült a csikóst megvágni!</p>
<p>Ebből megint új productió támadt. Utoljára kihirdették, hogy
száz forint jutalmat kap az a legény, a ki botvivásban,
<span class="pagenum"><a name="Page_116" id=
"Page_116">-116-</a></span> akár egyedül, akár másod vagy
harmadmagával a kutyás embert meg tudja ütni. Nagy sokaság csődült
össze ennek a megbámulására. S a kutyás ember legyőzetlen maradt.
Ez is sok pénzt hajtott. Megbecsülik Bécsben a ki valamit tud! Csak
ne szégyelje a magyar, ha pénzt adnak neki! De mikor úgy
szégyenli!</p>
<p>A negyedik vásárhetet megnyitó úrnapján volt a nagy lófuttatás a
st. marxi versenytéren.</p>
<p>A magas udvari körökben is nagy előkészületek folytak erre az
ünnepségre. A főurak részvétele nélkül bécsi népünnep nem is
történhetik meg.</p>
<p>Ezúttal azonban valami rendkívüli dolog volt készülőben.</p>
<p>– Ejh mit? mondá Wammána báró a felvonulás parédéja fölött
tanakodó hölgyeknek és uraknak. Eddig a népünnepeken tulajdonképen
mi voltunk a főszereplők, a kik a népet mulattattuk. A mi fényes
carrosseaink, livrées, fehér parókás kocsisaink, baleines hölgyeink
feltornyozott frizuráikkal képezték a «höchste Hetzet». Hátha
egyszer mi magunk vennők ki a részünket a «Gaudé»-ból? S mi
mulatnánk a felséges nép rovására.</p>
<p>Ez a szikra mindenütt tüzet fogott egyszerre.</p>
<p>Népjelmezbe öltözve látogatni meg a bécsi vásárt!</p>
<p>Micsoda «Jux!»</p>
<p>Lodoiszka herczegnő azonnal magáévá tette az indítványt. Ő
vállalkozott az egész terv rendezésére. Ez egy hétre való mozgalmas
életet idézett elő a magasabb sphærákban.</p>
<p>Meg kellett osztozni a szerepeken; ki minő jelmezre
vállalkozik?</p>
<p>Az a kérdés, hogy kinek mi illik inkább az arczához, a
termetéhez? Ez beható tanácskozás tárgya lehetett.</p>
<p>Mert ennek a kipuhatolása végett szükségképen meg kellett
mindenkinek ismertetnie a maga istenadta arczát és alakját: a
hölgyeknek felbontatni a divatos frizuráikat, a hajakból
kifésültetni a fehérítő pudert, s aztán nemzeti <span class=
"pagenum"><a name="Page_117" id="Page_117">-117-</a></span> jellegű
hajfonatokká és tekercsekké idomíttatni, minden «Schminkét», hamis
zománczot, szépségflastromot eltávolítani az arczokról, hogy
megitélhető legyen, melyikhez fog illeni a tyroli, melyikhez a
savoyard costume? (Akadt czigánylánynak való is.)</p>
<p>Azután a férfiakat osztályozták: ki legyen mazúr, ki oláh, ki
talián?</p>
<p>Lodoiszka grófnő egy csodaszép népviseletet szemelt ki magának.
Valamikor Nógrádvármegyében viselték azt a palóczmenyecskék.
Dajkája volt palócz nő: annál ismerte meg ezt a gyönyörű
öltözetet.</p>
<p>De hát ehhez a kisérő társnak is hasonló nemzetiségűnek kell
lenni.</p>
<p>Ahhoz is van megfelelő costüme. Egy hajdú!<a name="FNanchor_46"
id="FNanchor_46"></a><a href="#Footnote_46" class=
"fnanchor">46)</a></p>
<p>Az ám a nyalka viselet.</p>
<p>Senkinek sem fog az olyan jól illeni, mint Giorgionak!</p>
<p>Szivesen vállalkozott rá.</p>
<p>– Csakhogy annak, a ki a magyar ruhát felveszi, magyar szájának
is kell ám lenni: mondá Lodoiszka herczegnő.</p>
<p>Giorgio nagyon bámult.</p>
<p>– Milyen az a magyar száj?</p>
<p>– A melyik ki tudja mondani a magyar szót.</p>
<p>– Hát a magyarok nem latinul beszélnek?</p>
<p>– De a nép között van egy saját idiomájuk is, a melyen megértik
egymást. És az nagyon nehéz. A hogy a régi hebræusok a «shiboleth»
kimondásáról ismerték meg az idegent, úgy a pusztán lakó magyarok
is egy accentusról, egy betünek a lágyabb vagy keményebb
kiejtéséről egyszerre megismerik, hogy ez tót, ez német, ez rácz s
kicsúfolják érte. Hát például, mikor a magyar athletát <span class=
"pagenum"><a name="Page_118" id="Page_118">-118-</a></span> fogjuk
meglátogatni kinn a vásáron: annál az a szokás, hogy a botviadal
közepett ő folyvást csak védelemben tartja magát; de ha valaki a
nézők közül felkiált rá: «magyar üsd!» akkor nem üti ugyan főbe az
ellenfelét, de egyszerre úgy kiperdíti annak a kezéből a botot,
hogy az kalimpálva repül a levegőbe. No hát ki tudja az urak közül
kimondani ezt a szót: «magyar üsd!»</p>
<p>A legelső felszólított marchese di San Carlo volt; az rögtön
deprekált, hogy ő nem képes a nyelvét ennyire dressirozni.</p>
<p>A többi vállalkozók pedig sorban belebuktak: ezt a szót «magyar»
is nehéz kimondani: az egyik «mátyár»-nak ejté, a másik «modjor»-t
mondott, a harmadik «madzsart» facsart ki belőle: az «üsd»-öt pedig
a világért sem tudták eltalálni.</p>
<p>Lodoiszka aztán mutatta nekik szájával, nyelvével.</p>
<p>– «Ma» – gömbölyűre nyitott szájjal, mély hangon, rövid, tompa,
«a» hangzóval, azután «gyar», a nyelvet nem a felső, hanem alsó
fogsorhoz nyomva. Így! Azután e szót «üsd», összehúzott szájjal,
mély hangon, mintha fujnánk valamit, az «s» hangzó itt nem a rendes
súgó hangot adja, a nyelvnek rezegni kell a kimondásra, hogy
«zs»-hez közelítsen. És végül a «d» hangzót lágyan ejteni, mert ha
keményen hangzik, azt jelenti, hogy rézkondér. Ekkor aztán Giorgio
próbálkozott meg a veszedelmes szóval: s ő szépen ki tudta mondani
«magyar üsd!»</p>
<p>– De honnan szerzett ennyi ismeretet az orientalis nyelvek
tudományából a herczegnő? kérdezé marchese di San Carlo
nevetve.</p>
<p>– A grammatica vivából.<a name="FNanchor_47" id=
"FNanchor_47"></a><a href="#Footnote_47" class="fnanchor">47)</a>
Atyám kastélya Lembergben mindig tele volt magyar urakkal. Egy szép
délczeg dalia tanított meg erre leánykoromban. Azt hiszem szerelmes
is voltam bele. Azt hiszem meg is sirattam, mikor <span class=
"pagenum"><a name="Page_119" id="Page_119">-119-</a></span>
halálhirét hozták. A nevét elfelejtettem már, hanem egy szép dalt
tanultam tőle: azt még most is tudom.</p>
<p>Azzal kezébe vette a herczegnő a guitárját s lantpengetés
mellett eléneklé szép csengő aczélhangon a «Repülj fecském» dalát
teljes szövegével.</p>
<p>Mindenki tapsolt rá. Csak Giorgio felejtette el a tapsot. Azt
hitte, hogy álmodik most. S a míg a végstrófa azt mondja: «Azon
volnék, hogy nevének Nagy ünnepet szentelnének», elhomályosítá a
szemét egy könycsepp.</p>
<p>… A te bölcsődalod volt ez! A te apád, a fejedelem szerzette ezt
a dalt, az ő tábori karmestere készíté hozzá a dallamok
legcsodálatosabbját! A te anyád, a fejedelemnők
legszerencsétlenebbike dalolta ezt, a mikor a te bölcsődet
ringatta, a mikor még «Gyuriczámnak kedveskémnek» híttak!</p>
<p>Hogy jutott utána egyszerre az a gondolat eszébe: «hova lett a
gyűrűd azzal a czímerrel?»</p>
<h2>XII. FEJEZET.<br />
SZÍVPRÓBA.</h2>
<p>A vásárlátogatás a lóverseny napjának délutánjára volt
határozva. Aznap délelőtt az egész illustris társaság Lodoiszka
herczegnő palotájába volt hivatalos repostra.</p>
<p>Ez alkalommal csak az inasok és öltöztető frajok voltak divatos
franczia öltözetbe bújtatva s az ellentét még jobban növelte a
tréfa csipős voltát, a midőn a petit maitrenek kosztümözött lakáj
jött jelenteni, hogy «Excellenz», «Durchlaucht», «Hoheit»,
«Herzogin», «Fürstin», «Prinzessin so und so» megérkezett s aztán
belépett a terembe egy-egy parasztmenyecske, bokorugró szoknyában,
rezgőkkel körültüzködött párta a fején, haja színes szalagok közé
fonva, a másiknak aranycsipkés főkötője, selyemköténye, tarka
viganója. Járta a pillangós czipő, a piros <span class=
"pagenum"><a name="Page_120" id="Page_120">-120-</a></span>
szattyáncsizma, a himzett harisnya. Hát még a pitykés pruszlikok, a
kifűzött vállderekak, a puffos ujjú réklik, a paszomántos kamizólok
és a himzett ingelők, a szerviánkák és a czamarkák. Milyen népismei
kiállítás! Hát még az a barnaképű czigányleány! Drága szövet a
karcsú termetén, de a czigánydivat szerint lompos, rendezetlen:
félválláról az ingujja lecsúszva, borzas haja tiltul összecsavartan
egy ezüst nyíllal a fejére feltűzve. Kisérője, a czigányvajda,
ökölnyi ezüstgombokkal pompázó mentében, tenyérnyi ezüst
nadrágszíj-csattal, széles mentekötővel (hanem a mente két könyöke,
meg a nadrág két térde foltos). Ennek az egy alaknak van bajusza:
valami orosz herczeg. A czigányleány pedig a siciliai
princzessz.</p>
<p>Mégis csak legtakarosabb volt valamennyi között Lodoiszka
herczegnő, mint nógrádi menyecske: csipkés viganójában, paszomántos
ingvállában, dudoros patyolat ingujjaival; piros kláris volt a
nyakán háromrét, a fején tarajos csipkefőkötő, a haja módosan
befonva, széles tízágra vetélt varkocsokba két felől s elől a
homlokán köröskörül a bodor hunczutkák, ki tudná, hogy mennyi?</p>
<p>A férfiak is mind parasztoknak, közkatonáknak öltözve. Wammána
császárdragonyos, bivalybőr pánczélban, Giorgio kurucz hajdú,
Giuseppe tiroli vadász.</p>
<p>Az egész társaság lelkesült kedvében volt, mikor ilyen alakban
látta egymást. Mindenki olyan újnak tünt fel egymás előtt, s
növelte a tréfát az az igyekezet, a melylyel mindenki bele akarta
magát találni a pór szerepébe, s a viseletéhez méltó viselkedést
kipraktikázni.</p>
<p>Aztán semmi mázolás az arczokon!</p>
<p>Giorgio úgy neki adta magát a bámulásnak, mint egy gyermek, a
kit először vittek szinházba. A mint egyenként eléje kerültek e
népies alakok: excellenz ez! durchlaucht amaz! Ki ismerne rájuk? E
természetes parasztnőkben!</p>
<p>De ő épen rájuk ismert. Ő már látta egyszer az arczaikat
ilyennek. S ha még csak az arczaikat látta volna!</p>
<p>Hisz ez itt «Éva»; amaz a «Farao leánya», és ime <span class=
"pagenum"><a name="Page_121" id="Page_121">-121-</a></span>
«Anais», a Potifárné; meg aztán «Delila», «Beth Sába» és
«Zsuzsanna» köztük!… Ezek ők! Mind együtt!</p>
<p>Az arcza lángolt, a szive lázasan vert: mentül tovább nézte
őket, ama paradicsomi varázskép annál élénkebben lobogott fel
agyában.</p>
<p>Wammána észrevette tanítványa extatikus állapotját s a fülébe
dörmögött.</p>
<p>– Mi lelt marchese? Egész veres az arczod.</p>
<p>– Minő tünemények! Minő tünemények! Hebegé Giorgio.</p>
<p>– Gondold, hogy l’hombret játszol most is!</p>
<p>Giuseppe is észrevette a fiatal ember zavarát. Ő már tapasztalt
róka volt. A helyzet magaslatán állt. Nevetett rajta.</p>
<p>– A marchese most látja csak először, hogy milyen szépek ezek a
mi hölgyeink!</p>
<p>– Most látom először? pattant fel Giorgio. Aztán a szájára
csapta a tenyerét. Igaz. Most látom először.</p>
<p>– Nos, marchese! monda a mester, megfogva az ifjú karját, ne
lábatlankodj itt az érkezők útjában, hanem eredj a házi asszonyhoz;
annak vagy ma a választott társa. Ott a helyed a karszéke mögött.
Mondj neki bókokat.</p>
<p>Giorgio szót fogadott: odament Lodoiszka herczegnőhöz, s azt
mondta neki igen fulladozó hangon:</p>
<p>– Ah, herczegnő! Én ma meghalok!</p>
<p>Ennél nagyobb bókot csakugyan nem mondhatott neki.</p>
<p>Húsz esztendőn alul a fiatal embernél abban éri el forrpontját a
szerelem, hogy meg akar halni. Alább nem adja.</p>
<p>A herczegnő nevetett rajta s a kezében tartott piros selyem
kendővel arczul legyinté.</p>
<p>Giorgio aztán irigységtől felbőszülve nézte el, hogy az a másik
ficzkó, a kinek az ábrázatja olyan arczátlanul hasonlít az ő
képéhez, sorba minden hölgynek hogy udvarol, a füleikbe suttog; sőt
végül azt a szemtelenséget is elköveti, <span class=
"pagenum"><a name="Page_122" id="Page_122">-122-</a></span> hogy
odajön Lodoiszka herczegnőhöz s féltérdét meghajtva előtte, banális
bókokat mond neki.</p>
<p>Ez már egészen kihozta a sodrából Giorgiót.</p>
<p>Hogy mer az ő istennője előtt letérdepelni egy idegen férfi,
mikor a térde mezítelen. (Ez tudniillik a tiroli jelmezzel együtt
jár.)</p>
<p>Ott hagyta az úrnője karszékét s rohant Wammánához.</p>
<p>– Mester! rebegé indulatosan. Egy szót felelj. Tagja ez az ember
a mi asphaleiánknak? ott volt ez is a Méte lakomáján? Látta ez is
azt, a mit én láttam?</p>
<p>Wammána démoni mosolylyal nézett az ifjúra.</p>
<p>– Légy nyugodt felőle. Marchese di San Carlo még nem tagja a
titkos társulatunknak. Még csak kandidálva van. Elébb a
«szívpróbát» kell neki kiállni, tudtán kívül. Ha azon győzött,
beléphet közénk.</p>
<p>– Ezt a napot nem fogja megérni az az ember.</p>
<p>– Tudtod nélkül nem történik az meg. Athletes vagy: szavad van a
nagy sanhedrinben, hogy ki vétessék föl mathetesnek, s jogod van
«veto»-t mondani.</p>
<p>Ez a felvilágosítás így-amúgy lecsillapítá a felháborodott
kedélyt.</p>
<p>Giorgio ismét visszatért Lodoiszkához.</p>
<p>Ez annyival inkább idején volt, mivelhogy a komornyik (abban a
miniszteri díszruhában) bejött jelenteni, hogy a «repost»<a name=
"FNanchor_48" id="FNanchor_48"></a><a href="#Footnote_48" class=
"fnanchor">48)</a> fel van tálalva.</p>
<p>Ekkor aztán Giorgionak kellett Lodoiszka herczegnőt az étterembe
átvezetni.</p>
<p>Itt ismét valami nagy izgalom várt reá.</p>
<p>Az a terített asztal szakasztott mása volt annak, a mit a Méte
ünnepélyen végig ülének. <span class="pagenum"><a name="Page_123"
id="Page_123">-123-</a></span></p>
<p>Ugyanolyan vaddisznó fejek, pástétomok, épen olyan serlegek,
poharak, még egy egész pávasült is, teljes tollpompájában.</p>
<p>Giorgio még azt az infernális aromát is hozzá képzelte, a mit
azon a másvilági lakomán érzett, keverve a balzsamok és ámbrák,
penészszel és rohával.</p>
<p>Pedig ez csak idiosyncrasia volt. Egészen friss volt a lakoma.
Nem volt ott más szag, mint a mit a narancsok és az orgonavirágok
illottak.</p>
<p>Az ülés rendje is másforma lett. Az asztalfőt Lodoiszka
herczegnő foglalta el, társszomszédságban a «czigány vajdával», a
kit Taraszkoi herczeg név alatt ismertettek meg Giorgioval. Orosz
főúr volt, félhivatalos diplomatai minőségben. Mint «czigányvajdát»
természetesen őt illette meg az asztalfőnél a társelnöki hely. De
Giorgio emlékében nagyon kisértett az a mély gordonka hang, a min a
vajda beszélt. Várta, hogy mikor mondja «grandissimo!»</p>
<p>Giorgio az asztal szögletén ült, Lodoiszka herczegnő balján.</p>
<p>Átellenben vele Io Abulfeda princzessz, s annak a jobbján az ő
gyülöletes hasonmása, a ki az egész asztaltársaságot folyvást
tartotta beszéddel.</p>
<p>Annál jobban őrizte az ajkait Giorgio, hogy egy szót ki ne
szalaszszanak. Nem is tudtak volna.</p>
<p>Magában mondogatta pedig: «ha ez a nagy kamasz oda át nekem
testvérbátyám volna, én rögtön osztályújítási pert indítanék
ellene, mert a mi beszédből két embernek kijár, az mind ő neki
jutott, nekem nem adatott belőle semmi.»</p>
<p>A társaságnak ez a lakoma arra is szolgált, hogy kiki
beletanuljon a szerepébe, nehogy a vásáros nép közé elegyedve,
egymást gróf úrnak, marchesének szólítgassák. Lodoiszka neve lett
Liszka, Giorgioé Gyuricza, Iobul csináltak Julit, Giuseppéből
Sepplt, Wammánát Schatzinak szólíták, a Vajda megszólítása volt
Dádé. Pertu volt egymással <span class="pagenum"><a name="Page_124"
id="Page_124">-124-</a></span> valamennyi. A megfelelő gesztusokra
nézve utasítások adattak.</p>
<p>Az utasítások felett egy kis gyönge összekapás is volt Giuseppe
és Wammána között. Mind a kettő nagyra volt vele, hogy sok
országot-világot bejárt, sok nép szokásait eltanulta. Giuseppe
erősen hivatkozott arra az előnyére, hogy ő a népeket első
kútforrásból tanulmányozta: a korcsmában.</p>
<p>György természetesen a mesterének fogta pártját. Dejszen Wammána
minden nemzet szokásait ismeri: ő járt Magyarországon is.</p>
<p>– Azért még sem tudja, hogyan kell egy magyar legénynek
föllépni? felelt Giuseppe. Én láttam olyant is, mikor úgy lép,
mintha tojásra hágna, s azután megnyomja a földet a lépésével, hogy
szinte horpad alatta: csak úgy peng a sarkantyúja, a két vállát
himbálva viszi előre, a mellét kifeszíti; mikor megáll, összeüti a
bokáit, balkezét csipőjére felteszi, a jobb karját felemeli, hogy a
széles ingujja könyökig rázódjék, s azzal a kalapját jobb szemére
rántja félre, s nagyot üt a fokossal a mestergerendára. Így láttam
én a magyar legényt egyszer.</p>
<p>– No hát azt én is mind tudom. Megtanított rá a Schatzi.</p>
<p>– A Schatzi úgy-e? Hát arra megtanított-e, hogy mikor a magyar
legény legyeskedni akar a szép lány körül, mien kezdi? Egyet pödör
a bajuszán. Ezt csináld meg.</p>
<p>A vendégsereg nevetett.</p>
<p>György egész veres lett a szégyenkedéstől. Csipegette,
pödörgette volna ő is azt a pelyhecskét az ajka szegletében, de az
még nem hagyta magát megfogni.</p>
<p>Aztán még Lodoiszka is bemártotta. Egy igaz magyar verset
idézett, német fordítással kisérve, a mit hajdani vendégeitől
tanult:</p>
<p>«Bajusz kell a magyarnak, hogyha csókot akarnak».</p>
<p>Gyuricza erre olyan gyermeteg könyörgő tekintetet lopott a szép
menyecske felé, hogy annak eszébe jutott <span class=
"pagenum"><a name="Page_125" id="Page_125">-125-</a></span> az a
másik nóta: «Sikolt-rikolt a sarkantyú, Csókot kér a barna fattyú!
Adjon neki ifjuasszony: Ne kivánja olyan nagyon».</p>
<p>Megszánta szegénykét.</p>
<p>– No megállj Gyuricza; ne félj semmit! Ha nincs neki! Csinálunk
neked szép bajuszt.</p>
<p>– Miből?</p>
<p>A dévaj menyecske azokra a hunczutkákra mutatott a homlokán, meg
azokra a göndör tincsekre a nyakán. Azokból csakugyan lehetne
kölcsön adni s beválnának egy legényke számára kunkora
bajusznak.</p>
<p>Felkelt az asztaltól s kisuhant a boudoirjába.</p>
<p>Néhány percz mulva visszajött; tenyerén hozva a két levágott
göndör tincset.</p>
<p>Azokat aztán arab mézgával odaragasztotta Gyuricza felső ajkára.
Olyan pompásan odaillett az a bajusz, mintha csak onnan nőtt volna
ki.</p>
<p>Az egész társaság tapsolt és bravót kiáltott.</p>
<p>György pedig odavolt a gyönyörtől és a dicsőségtől.</p>
<p>Ha az egész hölgy az övé lett volna, nem örült volna oly
felmagasztaltan, mint ennek az ajkához ragasztott hajcsipetnek.</p>
<p>Most már aztán tökéletes nyalka hajdu volt.</p>
<p>– No most mondd azt, hogy «lánczos lobogós teringette!» oktatá
Lodoiszka.</p>
<p>Azt is megtette.</p>
<p>Azért is megtapsolták.</p>
<p>Csak Giuseppe mérgelődött. Ette az irigység.</p>
<p>– Micsoda szerencséje van a «Fuchs»-nak.<a name="FNanchor_49"
id="FNanchor_49"></a><a href="#Footnote_49" class=
"fnanchor">49)</a></p>
<p>Ezért a megjegyzésért felpattant György; de Lodoiszka
visszahúzta a székére.</p>
<p>– Maradsz veszteg! Szóért nem szabad megharagudni! Most
mindnyájan parasztok vagyunk. Várj csak, majd mikor mink menyecskék
perlekedünk össze s produkáljuk <span class="pagenum"><a name=
"Page_126" id="Page_126">-126-</a></span> a Beiszkaczét!<a name=
"FNanchor_50" id="FNanchor_50"></a><a href="#Footnote_50" class=
"fnanchor">50)</a> Kár, hogy nem jött el az én veszekedőtársam: a
szép Mirasassi herczegnő. A hogy mi tudtunk két kofát a Kohlmarkton
produkálni!</p>
<p>– Ah! Hát nem jött el a szép Cornelia herczegnő? szólt közbe
Giuseppe.</p>
<p>– Kimentette magát, hogy migraineje van. Te is ismered őt
Szeppl?</p>
<p>– Nagyon is ismerem. Az ám a migraineje a szép herczegnőnek,
hogy «én» is itt vagyok. Mert csak én tudom, hogy mi módon lett a
bájos Parente Cornéliából Mirasassi herczegnő?</p>
<p>– Ah, ez nagyon érdekes. Mirasassi herczegnő életének titka. Ezt
meg kell hallanunk.</p>
<p>A többi hölgyek is felugráltak a székeikről s kisajátítva a
férfiak ülőhelyeit, körül fogták Giuseppét, kérve, hogy mesélje el
nekik azt a történetet.</p>
<p>József nem állhatott ellen ennyi kedves alak unszolásának;
külömben is nagyon közlékeny természetű volt: szeretett
anekdotázni, mulattatni, pletykázni. Hizelgett a hiuságának, hogy
egy előkelő kalandot mondhat el, a melyben magát mutathatja be,
mint nevezetes tényezőt.</p>
<p>Giorgio is felkelt a székéről, átengedve azt a tyroli
sennerhölgynek, s félreállt, Wammána vállára támaszkodva s
méltóságos megvetéssel tekintve fecsegő hasonmására.</p>
<p>Giuseppe pedig, eleven arczjátékkal és kézmozdulatokkal kisérve
az előadását, elmondta a társaságnak az egész regényes
történetet.<a name="FNanchor_51" id="FNanchor_51"></a><a href=
"#Footnote_51" class="fnanchor">51)</a></p>
<p>– Hát a mult évben, hogy Norimbergában megkaptam a consilium
abeundit, átmentem Bolognába, széttekinteni.</p>
<p>– Ah! látta ön a félredült tornyokat? kérdezé a Sennerhölgy.
<span class="pagenum"><a name="Page_127" id=
"Page_127">-127-</a></span></p>
<p>– Nekem, mondhatom, hogy minden torony félre volt dülve, mikor
késő éjjel a Belle Sciencéből hazatértem.</p>
<p>– Az egy tudományos intézet? szólt bele Io.</p>
<p>– Nem. Az egy nevezetes korcsma, a hol hölgyek muzsikálnak.
Annak a közelében fogadtam szállást: egy tisztességes
özvegyasszonynál, a ki mellékesen még házasságszerzéssel is
foglalkozott. Ámbár közel volt a szállásom, azokon a szűk utczákon
mégis könnyen eltévedtem. Az is igaz, hogy a Lacrima Christi a
legrosszabb compass; a házak pedig oly magasak, hogy alig látni meg
köztük az eget. Egy éjjel, a mint hazafelé bandukolok, egy sötét
házkapu mögül megszólít egy suttogó női hang.</p>
<p>«St! St! ön az Giuseppe?»</p>
<p>Hát én mindenesetre Giuseppe vagyok. Nem tagadhattam el.</p>
<p>«Én vagyok Giuseppe».</p>
<p>Azzal a megszólító hölgy kilép a kapu alól s a kezembe tesz egy
jól bebugyolált csomagot s ilyen utasítást sugdos a fülembe.</p>
<p>– Vigye ezt Giuseppe a tudvalevő helyre. Azután siessen vissza:
Cornélia várja.</p>
<p>Azzal a hölgy besuhan a kapun s bezárja maga után. Én ott
maradok a csomaggal a kezemben az utczán. A mámor még nem ment ki a
fejemből: nem voltam egészen tisztában vele, hogy én vagyok-e én?
vagy valaki más vagyok, a kire egy Cornelia várakozik.</p>
<p>A mint a csomagot elkezdtem bontogatni, az egyszer csak
megnyikkan a kezemben. Hát egy kis újszülött gyermek volt
benne.</p>
<p>(– Áh! Ah! kiáltozának a hölgyek, megbotránkozva, s csak akkor
vették észre, hogy nincsenek legyezőik, a melyekkel eltakarják az
arczaikat. Hiszen parasztasszonyoknak mindent szabad meghallgatni.
No hát mi lett belőle?)</p>
<p>– Az lett belőle, hogy én nem tudtam, hol van az az általam jól
ismert hely, a hová a rámbizott kincset el kell vinnem, s
annálfogva borosfejű logikával azt találtam ki, <span class=
"pagenum"><a name="Page_128" id="Page_128">-128-</a></span> hogy
legjobb, ha hazaviszem a szállásomra s átadom a gazdasszonyomnak,
viselje gondját. Szerencsésen hazataláltam s fellármázva a
signorát, átadtam neki az édes terhet, a mit magam sem tudtam,
hogyan szereztem. A signora el volt ragadtatva, a mint a drága
csipkéket megpillantotta, a melyekkel a kis ártatlan pólyái fel
voltak diszítve. Ez valami princzesszenek a kicsikéje. Mindjárt
szaladt dajkát keresni a számára.</p>
<p>Én pedig a további utasításhoz híven, siettem vissza ahhoz a
házhoz, a hol ezt a kényes természetű megbizást kaptam. Mert hiszen
Cornelia úgy kivánja. De ki ez a Cornelia?</p>
<p>Alig kanyarodtam be abba a szűk utczába, a mint egyszerre
segélykiáltozás s összevert kardok pengése üti meg a fülemet s azt
látom, hogy a kötélen lógó lámpától megvilágítva, három férfiú
viaskodik egy negyedikkel, a ki a kapu oszlopának vetve a hátát,
kétségbeesetten védelmezi magát.</p>
<p>Én nem sokat tanakodtam: a hol egy embert támadnak meg hárman,
ott becsületes lovag mindig a megtámadottnak fogja pártját. Kardot
rántottam s odarohantam a vívók közé s akkor aztán négy kard
helyett öt csattogott össze. Mind az öten ledobáltuk a kalapjainkat
a földre, így viaskodtunk. Ketten voltunk három ellen. Az olaszok
kiabáltak mind a négyen: ezek különben a legbékésebb conversatiót
is kiabálva folytatják. A nagy lármára, kardcsörtetésre előrohant
az őrjárat: a sbirrek nyomultak elő nagy loholva a piazza felől,
alabárdjaikkal és lámpásaikkal. Erre aztán az egész verekedő
kompánia abba hagyta a dulakodást: kiki felkapott egy kalapot a
földről, a melyiket legközelebb talált s futott az utczán fölfelé,
a sbirrekkel ellenkező irányban; az én védenczem hirtelen becsapott
egy sikátorba, míg az ellenfelei az utczakanyarulatban eltűntek: a
sbirrek azokat üldözték tovább. Magam is belódultam egy szűk
oldalutczába s csak ott vettem észre, hogy a fejemre csapott kalap,
mely utolsónak maradt, <span class="pagenum"><a name="Page_129" id=
"Page_129">-129-</a></span> nem az enyém, mert ezen egy boglár van,
egy madonnakép a Jézuskával; villogó gyémántok közé körítve; azután
azt is észrevettem, hogy a balvállamon meg vagyok sebesítve. A
viaskodástól egészen kiment a mámor a fejemből. Itt van ni!
Gondolám magamban. Most egy húj alatt kaptam egy bambinot, egy
barettet, meg egy piagát, a melyikhez mind nincs semmi közöm.</p>
<p>Ha még csak ezt kaptam volna!</p>
<p>De hogy teljes legyen a szerencsém, a mint a sötét sikátorban
tovább hatolok, szembejön rám egy fekete palástba burkolt hölgy
alak.</p>
<p>– A Boldogságos Szűz nevére, uram! védelmezzen meg! szólít meg,
rémült lihegéssel.</p>
<p>A finom csipkefátyolával előkelő hölgynek kellett őt
tartanom.</p>
<p>– Ne féljen signora! Ki meri önt fenyegetni?</p>
<p>– Nem! Nem engem! Hanem azt ott! Meg akarják ölni a
vőlegényemet.</p>
<p>– Ah! Az ott önnek a vőlegénye? Legyen megnyugodva. Védelmére
keltem: nem történt semmi baja. Úgy gondolom, mert igen jól tudott
futni, mikor a sbirrek megjelentek s szétkergették a
viaskodókat.</p>
<p>E közben egy szögleten levő lámpáshoz értünk: ott a hölgynek
szemébe tünt a fejemen lévő kalap, azzal a gyémántos boglárral.</p>
<p>– Ah uram, ez az ő kalapja.</p>
<p>– Az ön vőlegényeé? Elcseréltük a viadal utáni sietségben. Majd
holnap visszacseréljük. Szabad vőlegénye nevét megtudnom?</p>
<p>– Mirasassi Alfonzo herczeg.</p>
<p>– Odavezessem önt hozzá?</p>
<p>– Nem! Az Istenért! oda nem mehetek.</p>
<p>– Hát talán a saját családja palotájába?</p>
<p>– Ott engem megölnek! Hisz a bátyám volt az, a ki a herczeget
harmadmagával megtámadta.</p>
<p>– Akkor legjobb lesz, ha signorina elfogadja a karomat,
<span class="pagenum"><a name="Page_130" id=
"Page_130">-130-</a></span> s az én szállásomon várja be a reggelt,
a míg Alfonzot feltalálom. Lovag vagyok. Nevem marchese di San
Carlo.</p>
<p>A hölgy ráállt ajánlatomra, s karomba csimpajkozva, folytonos
zokogás között eljött velem a szállásomig.</p>
<p>Én lovagias kimélettel respectáltam a hölgy helyzetét, s nem
csak az arczát takaró fátyolához nem nyúltam; hanem még a neve után
sem kérdezősködtem. Felvittem őt magamhoz a szállásomra.</p>
<p>A gazdasszonyom ez idő alatt már kerített dajkát az én kis
lelenczem számára: az ott ült a karszékben s a kicsikét ápolta.</p>
<p>Hát a mint ezt meglátta az én stranieram, egyszerre ledobta a
fátyolát és a palástját s odarohant a csecsemőhöz, örömteljes
sikoltozással, s leborulva eléje, csókjaival halmozta azt el:
fojtott hangon rebegve: «gyermekem! kedves gyermekem», s nem
törődött vele, hogy hallja-e, látja-e azt valaki.</p>
<p>A hölgy csodaszép volt, a mit különben fölösleges
megjegyeznem.</p>
<p>– Signora, mondám neki, ezt a kicsikét én hoztam ide. Nekem egy
fraj adta át annak a háznak a kapujában, a mely előtt
visszatértemben a verekedő urakat találtam. Azt kérdezte tőlem: én
vagyok-e Giuseppe?</p>
<p>– Igen. Ez Alfonzo megbizottjának a neve. A nő, az én cselédem
volt, s önt tévedésből másnak nézte.</p>
<p>– E szerint ön az a Cornelia, a kit a cseléd említett, hogy
vissza kell hozzá térnem?</p>
<p>Erre a kérdésre fölemelkedett a hölgy s nyugodtan felelt.</p>
<p>– Marchese. Önre rábizhatom a titkomat. Én vagyok Parente
Cornelia herczegnő. Mi régen szeretjük egymást Alfonzó herczeggel;
de családaink ellenezték egybekelésünket. És ime szerelmünket
hamarább megáldotta az ég, mint az egyház. Ezt minálunk
szégyenfoltnak nevezik, a mit csak vérrel lehet lemosni. Bátyám és
süveim halálra keresnek bennünket: Alfonzot és engemet.
<span class="pagenum"><a name="Page_131" id=
"Page_131">-131-</a></span></p>
<p>– Legyen nyugodt herczegnő. Mondám neki e bizalmas nyilatkozat
után. Fogadja el lakásomat. Én reggelig ajtaja előtt fogok őrt
állani: senkit be nem bocsátok. Reggel pedig majd felkeresem vagy
Alfonzo, vagy Lorenzo herczeget, s megkisértem a kibékítést. Ezt
nem szabad karddal megoldani.</p>
<p>Ebben szépen megnyugodott a herczegnő, s én meghagytam a
gazdasszonyomnak, hogy gondoskodjék róla; magam pedig az inasom
fekhelyét foglaltam el reggelig a verandában. Az a karczolás a
vállamon magától behegedt. A diákéletben megszoktuk ezt.</p>
<p>Reggel korán felkeltem s kimentem a városba.</p>
<p>Gyakorlatból tudtam már, hogy tíz óra tájon az egész úri világ
ott szokott sétálni a Piazza Maggiorén; különösen a Neptun szobra
melletti Piazza Neptunon. Bizonyosra vehettem, hogy ha én a piaczon
hemzsegő gavallérok közé elegyedem, azok mindannyian rá fognak
ismerni az Alfonzo kalapjára, s valamelyik közülök megszólít érte,
attól azután majd tovább kérdezősködöm.</p>
<p>Jól számítottam. Alig haladtam a Laureti hires kútjáig, a midőn
egy gavallér utamat állja s elébb udvariasan üdvözöl, azután
megnevezi magát:</p>
<p>– Én vagyok Parente Lorenzo herczeg.</p>
<p>– Én pedig San Carlo Giuseppe őrgróf. Volt már szerencsém
találkozni a herczeggel: az éjjel egy kicsit összeütögettük a
kardjainkat.</p>
<p>– Ah. Ön volt az? Ez a kalap azé az úré, a kit ön
megvédelmezett.</p>
<p>– A sietségben elcseréltük. Parente Alfonzo herczegé.</p>
<p>– Honnan ismeri őt?</p>
<p>– Nem ismerem. Csak a nevét tudom.</p>
<p>– Ki mondta meg önnek a nevét?</p>
<p>– Parente Alfonzo herczeg mátkája, Cornelia herczegnő.</p>
<p>– Az én hugom? Hol van ő?</p>
<p>– Azt nem mondom meg, a míg Alfonzoval nem beszéltem.
<span class="pagenum"><a name="Page_132" id=
"Page_132">-132-</a></span></p>
<p>– Alfonzo elcsábította az én hugomat. Meggyalázta a családom
czímerét. Nem elég ok-e az arra, hogy őt megöljem?</p>
<p>– Valóban elég, s ha Alfonzo nem fogja rögtön helyrehozni a
vétkét: én magam is ellene fogom fordítani a kardom hegyét, mert
Cornelia herczegnő az én védenczem. Menjünk őt felkeresni.</p>
<p>Erre Lorenzo megszorítá a kezemet s még egy barátját maga mellé
véve segédül, hárman elindulánk Alfonzo herczeget felkeresni.</p>
<p>A palotájában nem találtunk rá: a cselédei azt mondták, hogy
kilovagolt a Certosa felé. Virágokat vitt az anyja sirjára.</p>
<p>Mi rögtön mind a hárman lóra ültünk s vágtattunk eléje.</p>
<p>A porta San Isaia előtt találkozánk a szembejövő Alfonzóval.</p>
<p>Én kértem Lorenzot, hogy engedjen engemet előre vágtatni, hogy
elébb szólhassak Alfonzóval.</p>
<p>Ez rögtön fölismerte bennem a mult éjjeli védelmezőjét;
különösen a fejemen levő elcserélt kalapjáról. Elkezdett
hálálkodni.</p>
<p>– De én most nem védelmezni jövök önt, hanem elégtételt kérni az
ellenfele nevében, a kit ön becsületében megsértett. Ön
elcsábította Lorenzo herczeg nővérét. Önnek meg kell verekedni
életre-halálra, előbb Lorenzoval, azután én velem, ha a gyalázatot
le nem törli azzal, hogy Cornelia herczegnőt rögtön hitvesévé
teszi.</p>
<p>Erre a szóra Alfonzo nagy örvendve kiáltá:</p>
<p>– Hiszen régen tettem volna azt, ha Lorenzo beleegyezik.</p>
<p>– Most már beleegyezik.</p>
<p>– Akkor szent a béke.</p>
<p>Erre kezet szorítottunk; a mit Lorenzo meglátva, maga is
türelmetlenül odavágtatott hozzánk s azzal a két halálos ellenség
egymás karjaiba borult: összecsókolóztak, <span class=
"pagenum"><a name="Page_133" id="Page_133">-133-</a></span> egymást
cognatonak nevezték s mindent kölcsönösen megbocsátottak.</p>
<p>Én aztán elvezettem őket a lakásomig; ott megtalálták a
könnyekben felolvadó Corneliát s lett belőle idylli összeölelkezés.
Végül pedig mindannyian kivonultunk: a férfiak lóháton, a
menyasszony és az apa gyaloghintókban a Madonna di Santa Luca
kolostorához, a hol szabad a a házasságot, előleges teketória
nélkül, megkötni «in extremis.»<a name="FNanchor_52" id=
"FNanchor_52"></a><a href="#Footnote_52" class="fnanchor">52)</a>
No ez pedig valósággal in extremis volt. Én voltam principessa
Cornelia násznagya. Ezért kerüli azt a társaságot a szép Cornelia,
a hol én jelen vagyok, a ki jól tudom, hogyan lett ő belőle
Mirasassi herczegnő.</p>
<p>A hölgyek el voltak ragadtatva ez elbeszélés által. A férfiak
nagy hallgatással fogadták azt.</p>
<p>Csak György nem tudta magát tartóztatni, hogy az észrevételét ki
ne mondja rá:</p>
<p>– Ha én jutottam volna ily kényes titokhoz, mint marchese di San
Carlo, nem meséltem volna el azt, mint Jäger Seppl, egy egész
paraszttársaság előtt.</p>
<p>Minden férfi önkénytelen fejbólintással fogadta ezt a szavát a
fiatal bölcsnek. Giuseppének észre kellett venni a szemrehányó
tekinteteket, a mik feléje villantak.</p>
<p>Nem értette a dolgot. Hiszen az egész világon, a hol csak jó
társaság gyülik össze, mindenütt szivesen szokták fogadni az
érdekes pletykákat. Ez pedig olyan társaság volt, a hol a
titoktartás alapszabály.</p>
<p>– Jól adtad ezt, «jó Fülöp,» vágott vissza hetykén
Györgynek.</p>
<p>Ezért a szóért Io a szájára ütött a tenyerével. Egy pár férfi
pedig elkaczagta magát; mások a fejüket csóválták; Lodoiszka a
homlokáig elvörösödött.</p>
<p>György ide-oda tekintgetett, bamba képpel.</p>
<p>– Mért mondta ez nekem «jó Fülöp?»</p>
<p>Wammána odasúgott a fülébe. <span class="pagenum"><a name=
"Page_134" id="Page_134">-134-</a></span></p>
<p>– A te szavad itélet volt a marchese fölött. Önkénytelenül az
asphaleia verdiktjét mondtad ki.</p>
<p>– De miért mondta azt, hogy jó Fülöp?</p>
<p>– Eredj. Kérdezd meg tőle.</p>
<p>Egy marchal-jelmezes lakáj porczellán kagylóforma medenczében
bonbonokat hordott körül. Kétféle volt: rózsaszín czukorból és
barna csokoládból.</p>
<p>Giuseppe, mintha tudná, hogy ebből neki nem kell venni, felkelt
az asztaltól, s kiment a tornáczba.</p>
<p>György utána ment, s rövid időn visszatérve, Wammanát is kihivta
magával.</p>
<p>A bonbonokat az alatt az inas körülhordta. Mindenki vett belőle
egyet. – Mindenki rózsaszinűt vett ki. Annyi piros és barna csemege
galacsin volt a kagylóban, a hány tagja a társaságnak. Csupa fekete
golyók maradtak a medenczében.</p>
<p>Szavazás volt ez.</p>
<p>Arra szavaztak, hogy felavassák-e marchese di San Carlot az
asphaleia társaságába? Egy szavazatot sem kapott rá. A ki ily
könnyen kifecsegi a gavallértársai titkait, az nem való ebbe a
szövetségbe.</p>
<p>Mikor Wammána és Giorgio visszajöttek az étkezőbe, már akkor
asztalt bontott a társaság, s egyes párok és csoportok
félrevonultak a szögletekbe, bizalmas beszélgetésre. Pompás
festményű spanyolfalak voltak rendetlenül elhelyezve, a mik mögé
diskrét nyilatkozatok tételére el lehetett rejtőzni.</p>
<p>Wammána és Lodoiszka egy ablakmélyedésbe huzódott, a selyem
függöny takarta őket.</p>
<p>– A két marchese szerencsésen összeakaszkodott. Mondá
Wammána.</p>
<p>– Mi fölött?</p>
<p>– Giuseppe dühös, hogy leszavazták a kandidaturáját: Giorgionak
tulajdonítja a kudarczát. Giorgio pedig követelte tőle annak a
magyarázatát, hogy miért nevezte őt jó Fülöpnek? Giuseppe aztán
elmondta neki az apocryph <span class="pagenum"><a name="Page_135"
id="Page_135">-135-</a></span> commentatorok adomáját, miszerint
Burgund fejedelme «Jó Fülöp» a kedvese levágott aranyszinű
hajtincsei emlékére alapította az aranygyapjú rendét.</p>
<p>– S mi sértőt talált ebben? kérdé affectált hidegen
Lodoiszka.</p>
<p>– Én, lelkemre, nem találok benne semmi megsértőt, ha velem
ismétlődött volna ez az anecdoton; de Giorgio eltűrhetetlennek
találta, hogy az ő istennőjét összehasonlításba hozzák a Burgundi
Fülöp kedvesével s kihívta egy szál kardra Giuseppét.</p>
<p>– És az elfogadta?</p>
<p>– Azonnal el is távozott, kartellhozókat keresni.</p>
<p>– Verekedni fognak? A két testvér?</p>
<p>– Holnap reggel. A Spinnerin am Kreuz mellett. Életre halálra.
Jól főztem ezt ki?</p>
<p>– Őrültség volt, a mit cselekedtél!</p>
<p>– Madonna? Megtértünk? Szentek leszünk?</p>
<p>– Mondom, hogy őrültség volt, a mi történt. Ezt a párbajt
csináld vissza!</p>
<p>– Sajnáljuk a kis Abrekhet? Ne féltse őt; – nagyon jól vív. Én
tanítottam rá.</p>
<p>– Nem tudod, miről van szó? Most értesültem Lembergből, hogy a
külföldön levő összeesküvők Lengyelország felől akarnak betörni.
Ott mindig van párt, mely kalandokra kész. Az öreget nem hozhatják
el a Bosporus mellől. – Maga sem jönne: eleget tapasztalt. – De a
két fia közül az egyik megkapható. – A bécsi országos vásár kedvező
alkalom rá. – Csoportostul vannak itt lengyelek, magyarok: vásáros
népek. A magyarok egész méneseket hajtottak fel. – De azok között
vannak nyereg alá betanított paripák. – A csikósok az összeesküvők
megbizottai. – Vezetőjük a kutyás ember. – Hatalommal nem lehet
ellenük semmit tenni; mert bizonyítványaik vannak, hogy ők Harucker
ménesének a csikósai, s ez most nagyobb hatalom, mint a kanczellár.
Aztán oltalomlevelük van Mercytől, a ki gratissima persona a
<span class="pagenum"><a name="Page_136" id=
"Page_136">-136-</a></span> császár előtt. – És igen jó a tervük. –
Minden lépten-nyomon kerülgetik a fejedelemfiakat s ha egyszer oda
csalhatják maguk közé, hirtelen lóra ültetik, s akkor aztán az
egész szilaj ménest maguk előtt hajtva, elvágtatnak hegyen,
völgyön, folyókon keresztül. Mire a nehéz lovasság utánuk ered, rég
túl vannak a lengyel határon. Olyan egyszerű ez, mint a gordiusi
csomó ketté vágása.</p>
<p>– Erről mind tudomásom van.</p>
<p>– Akkor átláthatod, hogy az összeesküvők kezére dolgozol épen,
mikor mind a két fiút összehozod, hajnalban, a Spinnerin am Kreuz
előtt. Ott épen kezükbe adod a magyaroknak mind a kettőt.</p>
<p>– Ne féltsen engem. Az én pókhálóm erősebb, mint hogy azt egy
darázs keresztül szakítsa. – Asszonyi szemek sugaraiból van az
szőve. A kutyás embert én elvállalom: – Abrekh az ön rabja. – Ma
éjjel Méte ünnepet hirdetünk. – Most pedig megyünk a vásárba s
felkeressük a csikósokat.</p>
<p>Az egész társaság egybegyült a czímerteremben.</p>
<p>Ott ki lett adva a jelszó, a mit minden hölgy annak a férfinak a
fülébe súgott, a kit kisérőül választott magának: «Méte – es – is.
Ma este. Komédia után.»</p>
<p>Csak Io nem sughatta azt senkinek.</p>
<p>– Nekem nincs párom. Monda Wammánának. Az én legényemet kidobtuk
a korcsmából.</p>
<p>– Majd lesz, mikor visszajövünk. Most kapaszkodjál te is a
Gyuricza karjába.</p>
<p>Györgyöt egyfelől Lodoiszka fogta karon, másfelől Io.</p>
<p>Minő hatalom tudná őt ebből a rabságból kiszabadítani?</p>
<p>Conspirálhattok nyalka kuruczok!</p>
<p>– Én leszek Delila. Suttogá Io balról a fülébe.</p>
<p>– Én leszek Anais. Lehellé jobbról Lodoiszka.</p>
<p>Melyik örvénybe merüljön alá?</p>
<p>Hát még ez az észháborító sugás.</p>
<p>– Te lész a mandolosz. <span class="pagenum"><a name="Page_137"
id="Page_137">-137-</a></span></p>
<p>Ezt Lodoiszka súgta.</p>
<p>Egész teste végig remegett bele.</p>
<p>De a gyönyör káprázata közepett is, a mámor előálmában is ébren
maradt nála egy csodaérzés. A gyémánt az érzések között. – A
becsület. – Nem! – Ez keményebb, mint a gyémánt, mert a gyémánt
megég az összetett napfény hőkörében; de a becsület még a szerelem
tüzében sem ég el.</p>
<p>– De csak reggelig. Súgá vissza álmai királynőjének, mert reggel
vissza kell jönnöm, ha mindjárt a paradicsomban leszek is, s
arkangyalok őrzik is az ajtót. Egy becsületszó kényszerít
megjelennem.</p>
<p>– Hogy véredet ontsd értem?</p>
<p>– Nem tehetek jobbat, mint hogy meghaljak, ha egyszer
ölelhettelek.</p>
<p>Wammána rendező jelszava közbeharsogott.</p>
<p>– Hiatzt Buam un Diandln, machtz eng afdi Haxn; und haltz eng
tzamm imma fidél.<a name="FNanchor_53" id=
"FNanchor_53"></a><a href="#Footnote_53" class=
"fnanchor">53)</a></p>
<p>Azzal megindult a tarkabarka parasztlakzi a palota márvány
lépcsőin, nevetve, jodlirozva, dévánkodva, mint a kik a legjobb
gaudéhoz készülnek.</p>
<h2>XIII. FEJEZET.<br />
A KUTYÁS EMBER.</h2>
<p>A bécsi vásár utolsó hetében egyik mulatság a másikat tolta ki a
helyéből: a tarka méhraj, a nyüzsgő néptömeg folytonos forrongásban
volt tartva az élvezetek változatos fajai által s nem tudott
belefáradni. Policzájnak hire sem volt a nagy sokadalomban; mégsem
volt semmi zűrzavar. A népkedély tartotta fenn a rendet. Az emberek
nevettek, danoltak, tréfálkoztak. A harag csak parodiának vált be,
<span class="pagenum"><a name="Page_138" id=
"Page_138">-138-</a></span> s az összeszólalkozás maradt a
szóharcznál: ökölre nem került a dolog, kést nem rántottak
soha.</p>
<p>Egyedül a vásári biróság osztott igazságot. Annak voltak
eszközei hozzá. Veszekedő hajlamok elrettentésére ott volt a
Beiszkacze, a piacz közepén. Két olyanforma gömbölyű épület, mint a
katona-silbaknak szolgáló faköpönyeg, volt egymással szembe
állítva. Azokon csak egy akkora lyuk, hogy egy emberfő kifér rajta.
Ezúttal is volt két lakója, két kofa: egy sovány, meg egy
veresképű. Azokat oda zárták be, büntetésül lecsillapíthatatlan
veszekedésvágy miatt. De ott is folytatták. Mind a kettő kidugta a
fejét a lyukon. Olyan közel voltak, hogy csaknem az orruk érte
egymást. De nem haraphattak. Csak a nyelvük pergett. Abban nem
engedtek egymásnak. A melyik egy perczre elhallgatott volna, vagy a
fejét a faköpenyeg lyukán visszahúzta volna: le lett volna győzve.
A publikum jött-ment körülöttük s heczczelte őket: «Beisz
Kacze!»</p>
<p>A komédiásbódék előtt verték az öregdobot, a marionette szinház
Paprika Jancsija trombitálva hitta a műpártoló közönséget az
előadásra, a vademberek ordítottak vadállati módon; a dohányos
török teveháton verte a két oldalra akasztott üstdobokat, az orosz
kürtösök körbe állva fújták búskomor nótáikat, a vándor charlatán,
római lovag jelmezében árulta a csodagyógyszereit hintója bakjáról,
meg nem szünő ékesszólásával, melyet szaporított a két famulusa
csengetyü szóval és trombita recsegéssel; közbe hangzott az
állatmutogató oroszlánjainak bömbölése; a boros, sörös sátrak alatt
kiki a maga nótáját danolta, palaczkfenékkel verve hozzá a taktust.
De mind ezt elnyomta a nagy publikum érdeklődésének változatos
öszhangja. «Ott megy már!» – «Ingadozik.» «Most mindjárt leesik!» –
«Vivát! odafenn van.» – A mi szólt annak a kötélentánczolónak, a ki
egy szál kötélen, melynek egyik vége a földhöz, másik a minoriták
tornyának a keresztjéhez volt megerősítve, egy talyigát tolt fel, a
miben egy kis leány ült. <span class="pagenum"><a name="Page_139"
id="Page_139">-139-</a></span></p>
<p>Majd meg csengő török muzsika nyit utat a zsibongó tömeg között
a lovaslegények számára. Ezek a «scharlachrennen» lovasai, a kik
bevégzett verseny után zárt hadsorban térnek vissza a st. marxi
síkról. Elől a győztes dalia, fején zöld koszorúval, az elnyert
skarlatvörös posztó a termetén körülcsavargatva. Leghátul pedig a
ki legutolsónak maradt; az is kapott jutalmat: egy eleven malaczot;
azt úgy kell neki végig vinni, a sokaság gúnykiabálása között,
hazáig. A közönség borral, serrel kinálja a legényeket, a kik alig
ülnek már a lovaikon, a sok áldomástól. A győztes megfelel minden
felköszöntésnek; de olyan rekedt már, hogy a beszédét nem lehet
hallani.</p>
<p>A mint ezek elhaladtak: jön nagy sípszóval egy másik csoport.
Csupa leánynép. A versenyfutásban résztvett Hübschlerinek: térdig
érő szoknyákban, felbontott hajjal. Tudva van a kharakterük, mert
hiszen czéhet képeznek: joguk van a Bodenhasét, a ki czéhen kivül
űzi a mesterséget, a városból kiüldözni. De senki sem dévánkodik
velük. A kurta sárga mantill a vállukon tudatja, hogy ezek «ne
bántsd virágok» palam et publice. A ki tudja is egyikmásiknak a
nevét, világért sem kiáltaná el magát. Végig vonulhatnak
háborítatlanul a sokaságon.</p>
<p>Ökörvontatta szekereken érkeztek meg a vásárba Lodoiszka
herczegnő és asztaltársasága.</p>
<p>«Ezek az igazik!» ujjongott a közönség.</p>
<p>Katonaurak a donnáikkal!</p>
<p>Ezeknek nem kell muzsika, hogy utat nyisson előttük a tömeg. A
dragonyos, a kürazir, meg az arkebuzir előtt mindig nagy volt a
respektus. Aztán markotányosnéjuk is van.</p>
<p>A csaplárosok lélekszakadva rohannak eléjük s hivogatják őket a
csárdáikba. A katonák jól fizetnek.</p>
<p>De a vajda büszkén int, előljárva, a hatalmas ezüst buzogányú
botjával: takarodjatok, mi a fürdőházba megyünk.</p>
<p>«Áh! a fürdőházba! Ezek jól sarczolhattak valahol! <span class=
"pagenum"><a name="Page_140" id="Page_140">-140-</a></span> ott
belépti dijat fizetnek s csak lepecsetélt borokat isznak.</p>
<p>A nagy vásár idejére egy élelmes vállalkozó a fürdőpavillont is
fölépítteté a vásártérre; azon módon, a hogy azt a flórenczi tudós
Poggi leirta. Most is olyan nagy kelete volt, mint hajdanában.</p>
<p>Egy közös fürdőmedencze, langyos vízzel töltve, melybe folyvást
új vizet okádott négy réz sárkánykigyó, képezte a díszes társaságok
kedvencz találkozó helyét. Ez volt a polgári osztály legjobb
mulatsága. Szép hölgyek, fiatal szűzek, csak egy patyolat öltönyben
sereglettek össze a nagy tükörfürdőben, s ott fogadták az ismerős
férfiak látogatását, a kik szintén hasonló vászonköntöst viseltek;
ott beszélgettek, adomáztak, énekeltek; uszóasztalokat hozattak
maguk elé, s azokon kártyáztak, ostábláztak. A fiatal lánykák
tánczra kerekedtek, úszókantusaikat a vizszínén lebegtetve, hogy
magával Venus Anadyomenével versenyezhetének bájaik tekintetében.
És ebben senki semmi furcsaságot nem talált. – Ellenben a
közönségnek az a része, mely nem fürdeni, csak nézni és mulatni
jött ide, helyet foglalhatott a körülfutó karzatokon s ott
gyönyörködhetett az olympi látványban. Az előkelő urak virágokat és
koszorúkat hajigáltak alá a karzatokról a szép kisasszonyoknak, a
miket azok a köntöseikkel igyekeztek elfogni, a mi sok tréfás
megjegyzésre adott alkalmat. – Sőt maguk a tisztelt hajadonok is
felszólíták a nézőket, hogy pénzdarabokat hajítsanak le hozzájuk s
ha azt nem tudták röptében elkapni, a víz fenekére esett pénzt
egészen alábukva buvárkodták elő. És senkinek nem jutott eszébe,
hogy e mulatságban valami szégyenelni valót találjon. – Kegyes
atyák a leányaiknak, jámbor férjek a feleségeiknek, vőlegények a
menyasszonyaiknak minden megbotránykoztatás nélkül engedték ezt a
kedélyes tréfálkozást: épen úgy, mint mai napság a csárdást és
walzer tánczolást.</p>
<p>Csak épen hogy a papoknak és barátoknak volt megtiltva
<span class="pagenum"><a name="Page_141" id=
"Page_141">-141-</a></span> e társalgásban való részvétel. (No meg
a hebræusoknak átalában.) De már az apáczák nem voltak tőle
eltiltva.</p>
<p>Lodoiszka herczegnő és társai ezuttal azonban csak mulató
közönségül jöttek a fürdő pavillonba s a mint a koszoru és
pénzdobálás kedélyeskedését elvégezték, ismét továbbmentek.
Fölültek a hatökrös társzekereikre s nagy ostorkongatás mellett
megindultak a marhavásár felé, a hol a minden országból felhajtott
tulkok csordái deleltek, kettős korláttal elválasztva a ménesektől:
a két korlát között járhatott a vásárolni kivánó közönség. A magyar
telepet messziről jelezé a magas póznára felvont háromszinű
zászló.</p>
<p>Az a tér, melyet a bécsi vásárbirák a szilaj ménesek számára
kijelöltek, bátran vetekedett Hortobágygyal. Épen olyan laktalan,
míveletlen puszta, melyet a nagy ostrom alatt a megszálló török had
letarolt s melyet azóta sem telkesíthettek meg. Két nagy úr tilalma
feküdt rajta: az egyik a főhadifortificatio, mely az előretolt
ravelin sánczai körül bombavetésnyi távolban minden építkezést
megtiltott, a másik pedig a Duna folyam, mely minden évben kétszer
elárasztá a rónát, beterítve azt kavicscsal és nádgyökérrel. S a
hová a Dunaár el nem jutott, ott pedig irtatlan bozótok lepték el a
lankát, a miket népies névvel «görögberek»-nek hittak. – Az unokák
csak a nagyapáiktól hallák, hogy ott valamikor, Kara Mustafa előtt,
gyönyörű szép gyümölcsös kertek valának, kedélyes mulató kolnákkal,
s hogy az a nagy tér, a mit «Sziget»-nek neveznek, hatvan év előtt
a zsidók városrésze volt, a hová azoknak este a bástyakapuk
bezárása előtt a belvárosból haza kellett takarodniok; a szerteszét
heverő veres téglák most is mutatják még a szűk utczák helyeit,
düledező sirkövek a hajdani temetőjüket.</p>
<p>Valami emberriasztó vidék az egész, a Wiener Wassertől a dunai
Lakenekig.<a name="FNanchor_54" id="FNanchor_54"></a><a href=
"#Footnote_54" class="fnanchor">54)</a> Még legelőnek is rossz, a
vadvizek <span class="pagenum"><a name="Page_142" id=
"Page_142">-142-</a></span> miatt. Aszott páfrány, rőt
rekettyebozót verte fel a kavicsos, nyirkos földet, a tocsogókban
nádberek, a partokon bűzös labodák burjánerdeje; a legregényesebb
része vadszeder szövevény, sündisznók tanyája s a mocsárlég bűzös
ködében csorvás lázak és patécsok leskelődnek az emberre.</p>
<p>Nem is ismeri azt a vidéket más, csak a vadászok, a kik hódra
(castor) lesnek. Még az is tanyázott bőven a metropolis alatt. De a
vadászok is csak csapatokban mertek az ilyen expeditióra
vállalkozni, mert az erdő mélyén ott volt a gonoszhirű «Trausnicht»
(ne higyj neki) malom. Ökör hajtotta taposó malom volt. Ezt nem
pusztította el a török, szüksége volt rá. Ez idő szerint pedig úgy
volt elhirhedve, mint rablók, utonállók tanyája, a kik onnan
intézték vakmerő támadásaikat a főváros környékére, s ha üldözőbe
fogták őket, a sűrű bozótban könnyen menekültek.<a name=
"FNanchor_55" id="FNanchor_55"></a><a href="#Footnote_55" class=
"fnanchor">55)</a></p>
<p>Ezt a nagy sivatagot kapták meg vásártelepül a magyar csikósok,
a kik, írott igazságaik szerint, Harucker ménesét hajtották fel a
bécsi vásárra, az egész Békésmegyét felvásárolt új földesúrét.</p>
<p>Más ember, más ló el is pusztult volna ezen a helyen mind egy
lábig; de az alföldi csikósnak, meg az ő ménesének ez a kedves
tájék! Annyival kedvesebb, hogy itt nem bántja a sok bögöly- és
légysereg, mint a Hortobágyon.</p>
<p>Az országos vásár idejében ez a nagy sivatag is betelepítődött.
A magyar csikósok megmutatták, hogyan lehet hevenyészni tőzeg
vályogból karámot (a hol a gúnyáikat tartják), aztán meg
nádkévékből «vasalót», a hol a tőzegparázsnál nemzeti ételeiket
készítik, s a lovak védelmére sövényből font cserényt. Sírkutat is
vájtak, s ahhoz vályút készítettek az itatáshoz. A többiről
gondoskodik a zöld mező. <span class="pagenum"><a name="Page_143"
id="Page_143">-143-</a></span></p>
<p>S a hol gulya, ménes letelepszik, ott azután a czigány is otthon
van. Egész putrisor támad a közelben, szellős sátorokkal,
gyékényfödeles kordékkal kiegészítve s végül a kunyhóváros temploma
is megterem magától: a csárda.</p>
<p>A bécsi népnek mind ez mulatság volt, seregestől jártak a
megnézésére, s divatba jött a városban a csikósokról beszélni.</p>
<p>Nem is olyan emberek azok, mint más. Úgy ülnek a lovon, hogy a
nyergük nincsen terhelővel a ló hasához szorítva, s még sem
potyognak le róla. Egy füttyentéssel megállítják, egy
ostorkongatással megtérítik a nagy sokaság szilaj lovat. Van
közöttük egy fiatal legény, a ki kevélyebb egy őrgrófnál. Rá se néz
a szép menyecskékre, a kik megszólítják: pedig csak úgy bolondulnak
érte. Barna piros az orczája, mint az érett kormosalma; s a fekete
göndör haja a két vállát veri. Az a másik csikós, a kinek a szürke
haja szironyok közé van fonva, úgy csüng le a két füle mellett,
bizonyosan az apja lehet, mert a mint egyet kiált a legénynek, az
egyszerre engedelmeskedik, vissza nem felesel.</p>
<p>Hát még aztán maga a számadó csikós! Az a megbámulni való alak:
öles a termete, széles a válla, hosszúk a karjai. Nem fiatal már;
de azért az életkorát nehéz volna kitalálni: az arcza épen olyan
rézbarna, mint a két karja, mikor a lobogós ingujj végig csúszik
rajta. Komoly, méltóságos tekintetet tart. Sűrű szemöldökei, mik az
örök égnézéstől, távolba vigyázástól, előre vannak huzódva, szinte
mogorvának tüntetik fel, a keményen kiviaszkolt hegyes bajuszpár
sem arra való, hogy röhögésre tánczoljon.</p>
<p>A másik kettő nem tud más nyelven, mint a mit az anyatejtől
tanult; hanem ez a harmadik jócskán töri a németet, francziát,
lengyelt, a latinhoz is vagdal. Bizonyosan világlátott ember. Írni,
olvasni is tud s kalendáriumot hord a tarisznyájában. Csak a napok
rendje végett, <span class="pagenum"><a name="Page_144" id=
"Page_144">-144-</a></span> de nem az időjárásért. Jobban ismeri a
meteorologiát a pásztorember, mint a csillagvizsgálók!</p>
<p>A vásár három első hete alatt több, mint felét eladták a
magukkal hozott ménesnek a csikósok. Igazi eredeti vér magyar lovak
voltak. Nem nagy termetűek, de serények, kitartók: könnyen találtak
vevőkre.</p>
<p>A vásárlátogató jelmezes úri csoportot már közeledtében fogadta
az eléjük futott czigánygyerekek csoportja. Fiúk, leányok mind
olyan őszinte megjelenésben, a hogy a természet megalkotta:
tánczoltak, czigánykerekeztek az ökrös szekerek mellett tenyereiket
tartogatva, s kapkodták a dobált filléreket, ki egyet elkaphatott,
dugta a szájába, hogy a testvérek el ne vegyék.</p>
<p>A csikós karám előtt leszálltak az uraságok. A kutyás ember
eléjük jött, a három komondor tisztelettávolban kisérte.</p>
<p>A csikós ott hagyta a süvegét a karámban. Inkább nem tette fel,
hogy le ne kelljen neki venni.</p>
<p>Nem is kezdett semmi selim alejkumot. Megvárja, míg a látogató
köszönti őtet.</p>
<p>Lodoiszka ki akart tenni magáért. Ő tud a csikósok nyelvén. Hogy
lefőzi ezt a vadembert egyszerre, a mint annak hazája nyelvén
megszólal.</p>
<p>– Isten jó nap, csikós bácsi!</p>
<p>– Fogadj Isten, szép nagyasszony.</p>
<p>E közben egymásra néztek.</p>
<p>Ezek az éles szemszögzések, ezek a szemöldlehúzások! Két ellen
kémszemléje volt ez!</p>
<p>Mind a kettő azt vizsgálta: mi lakik ebben a másikban? Mind a
kettő megtudott valamit az első tekintetre.</p>
<p>– Hát édes csikós bácsi, abban járunk, hogy egy paripát
szeretnék venni ennek az én uramnak; ne lenne többé hajdú, hadd
lenne belőle huszár: magyar menyecskéhez való!</p>
<p>A csikós fejét ingatta, botjára könyökölve. <span class=
"pagenum"><a name="Page_145" id="Page_145">-145-</a></span></p>
<p>– No hát nincs az uram számára való lova kegyelmednek?</p>
<p>– Ló van elég. De kegyelmed nem magyar paraszt menyecske.</p>
<p>– Miért gondolja?</p>
<p>– Nem gondolom, hanem tudom. Ha én egy rátekintésre meg tudom
mondani a lóról: ez telivér, ez félvér, ez arab, ez spanyol, ez
mokány ivadék; hát egy szép asszonynak az arczáról hogyne tudnám
megmondani, ha ránézek, hogy miféle nemzet? Hogy pedig nem paraszt,
azt kimutatja, hogy a legénynek a jobb karjába fogódzik. Így az
uraknál szokás, a kik balfelől hordják a kardot. De a paraszt a
jobb kezében hordja a furkós botot, annak az asszonya a balkezét
fogja az urának; annak is csak a hüvelykujját, mikor egymással
mennek.</p>
<p>– Ejnye csikós bácsi, de haragos!</p>
<p>– Nem vagyok én haragos, se rátartós, csak szemes. Sokszor
jönnek ám ide hozzánk ilyen parasztnak öltözött urak, asszonyságok,
a kik magyarul beszélnek, azt gondolják, majd azzal lefőznek. De
nem oda Buda! Tudom én azt jól, hogy lóvásárnál csalni gavalléros
dolog. De a kiről én észreveszem, hogy engem meg akar csalni, azt
én csalom meg. Azt mondják, hogy a római pápa csalhatatlan: jöjjön
csak ide hozzám lovat vásárolni, majd akkor tudja meg, hogy igaz-e
az?</p>
<p>Lodoiszka nevetett a tréfán.</p>
<p>De a csikósnál nem volt abban semmi tréfa.</p>
<p>– Kegyelmed kálvinista, úgy-e?</p>
<p>– Az én. Pedig kemény nyakú. A ki igaz hozzám, ahhoz igaz
vagyok. Aztán azt a magyar szót se erőltessük, princzesz! A
kiejtéséről megtudom, hogy lengyel. Én tudok németül. Hadd értsék
ezek a többi Herschaftok is, hogy miben alkuszunk meg?</p>
<p>György elmélázva hallgatta ezt az idegen nyelven folytatott
társalgást, s rajta feledte a szemeit az ismeretlen alakon. Idegen,
ismeretlen volt előtte a szó és a <span class="pagenum"><a name=
"Page_146" id="Page_146">-146-</a></span> beszélő ember. És mégis
valami álmatag gyönyör lepte meg a szivét ez alatt, vagy inkább
édes fájdalom. Mintha valaha álmaiban, vagy az élet előtti időkben
hallott, látott volna ehhez hasonlót. És ez a vadon pusztaság, ezek
a vágtató paripák, a fehér ebek mintha egyszer megjelentek volna
már előtte.</p>
<p>Wammána közbeszólva véget vetett az ábrándozásnak. Ő is
megmutatta, hogy járt Magyarországon, németül szólt a csikóshoz, de
fűszerezve magyar ékesszólással.</p>
<p>– No hát csikós gazda, az ebadta, produkálni azt a kutyát, ad
ugrandum, itt a pénz, kutya teremtette!</p>
<p>S odacsörgette a csikós orra elé a dénárokkal telt hólyag
zacskót.</p>
<p>Ez hát világos beszéd volt. «Kutya ugat, pénz beszél.»</p>
<p>– Ejh! dörmögé a csikós, azt az ugrabugrát csak a poltrás
publikumnak produkáljuk. Ilyen úrias társaságnak majd valami más
mesterséget mutassunk.</p>
<p>A három komondor ott ült a gazda háta mögött bothosszúságnyi
távolban, a két hátulsó lábán, mind a három egyforma
poziturában.</p>
<p>A gazda csak a fejét fordítá hátra s odaszólt a kutya trias felé
– diákul.</p>
<p>– Quæras hungarum.<a name="FNanchor_56" id=
"FNanchor_56"></a><a href="#Footnote_56" class=
"fnanchor">56)</a></p>
<p>Erre mind a három egyszerre felugrott.</p>
<p>Hanem a középső, (ez lehetett a többieknek az apja) egy-egy
csahintással oldalba kapta a másik kettőt (mit ugráltok ti
ostobák!). Azok aztán megszontyolodva hasrafeküdtek. Ő maga értette
a classicus nyelvet.</p>
<p>A nagy fejét jobbra balra lóbálva, oda sompolygott a gazdájához
s annak a lábszárához törölgette a fekete orrát, valamit mormogott
is hozzá s aztán felnézett az arczába s elkezdett lihegni, hosszú
piros nyelvét csillogó fehér fogai között kitologatva s a közben
végig nézte az egész úri társaságot, mely őket körülállta, azután
egy <span class="pagenum"><a name="Page_147" id=
"Page_147">-147-</a></span> nagyot ásított, mint mikor a kutyának
nincs a rábízott feladathoz kedve.</p>
<p>– No hát quæras hungarum. Ismétlé a parancsszót a gazda.</p>
<p>Erre aztán a Bodri felczihelődött s kénytelen kelletlen
léptekkel oda czammogott a látogató uraságokhoz. Úgy iparkodott
mosolyogni azzal a jámbor buta pofájával. Azon volt, hogy megnyerje
maga iránt a jó elővéleményt. Nem harap. A farkát csóválva közelít.
Azután végig szaglászsza az emberét: akkor nagyot prüsszent, a
fejét megrázva. Ez nem az ő embere. Tovább megy a másik alakhoz. A
hölgyeknek megengedi, hogy a fejét megczirógassák; de ha férfi nyul
hozzá, felhúzza a fogáról az inyét s csendesen morog. Mikor
odakerül Wammanához, egyszerre hátratoppan: szétfeszíti mind a négy
lábát s a két fülét előre hegyezi. Wammána valami tréfát fundált
ki. A háta mögé tett kezében egy virslit rejt. Azt odatartja a
kutya orra elé. Rettentő megsértés! Egy pusztai komondorról azt
föltételezni, hogy az meg hagyja magát vesztegetni. Először is
azzal fejezi ki elutasító véleményét, hogy a két hátulsó lábával
hátrakapar, azután pedig hangosan megugatja az ajándékkinálót.
Hatalmas, farkaskergető ugatás az. A két szeme rubinfényt
szikrázik, a farka csapkodja a két oldalát. «Taceas!» kiált rá a
gazda. Erre aztán elkussad, de még sokáig elmorog magában. Minő
nagy gyalázat! Lodoiszka engeszteli: «No no, Bodri. Juhozz Bodri!
Csiba ne!» Erre a szóra megint nevetésre szalad Bodrinak az
ábrázatja; udvarolni kezd a szép menyecskének, féloldalt fordítja a
fejét, a két fülét hátracsapva: úgy kinálja, hogy vakarja meg;
aztán leheveredik a földre, hanyatt vágja magát, egyik oldalról a
másikra fordul; aztán megint talpra ugrik, megrázza a bundáját,
hogy csak úgy zörög a szeges örv a nyakán. Hanem azért fanyalogva
fordítja hátra a gazdája felé a buksiját s azt mondja:
«nyám-nyám-nyám» (sokat tud a kutya beszélni, csak legyen, a ki
megérti). Ez sem az igazi neki. <span class="pagenum"><a name=
"Page_148" id="Page_148">-148-</a></span></p>
<p>Ekkor Györgyre kerül a sor. A mint a komondor az alakját
meglátja, a szimatját elfogja, a vadállat párája egyszerre az
emberlélek értelmét veszi fel: hasmánt csúszik felé, hizelkedve
nyihog, könyörgő szemekkel néz fel reá, s a féllábát felemeli
hozzá, mintha kezet akarna neki nyujtani s mikor aztán az ifju
lehajol hozzá, hogy megveregesse a fejét, akkor egyszerre, orozva,
nagyot nyal a kezén, ha az egyiket visszahúzta, a másikat nyalja
meg, s akkor aztán elkezd tánczolni, csaholni. Ilyen táncz, ilyen
csahintás az, a mivel a kutya azt szokta mondani: «Megjött a mi
urunk!» s aztán körben forogva tánczol, csahol, odafut a
gazdájához, körülnyargalázza, folyvást csaholva. A két fiatalabb,
nyakát magasra felnyujtva, üvölti hozzá a chorust.</p>
<p>A csikós botjára támaszkodva, s félpofáját a tenyerébe nyugtatva
nézi azt a szép sugártermetű ifjút. Aztán hátrafordul. Nem szabad
senkinek észrevenni ezt az akaratlan szemébe lopózott könnyet.</p>
<p>– Fordítsd meg azt a ménest, héj! kiált oda a lovon ülő
bojtárjainak.</p>
<p>Azután odakiált a kutyáknak: «ad equinam».<a name="FNanchor_57"
id="FNanchor_57"></a><a href="#Footnote_57" class=
"fnanchor">57)</a></p>
<p>Arra mind a három komondor, nyilegyenesen vágtat a síkon
elszéledt ménes felé, folytonosan tartó morgással. Tudják már a
regulát. Mikor a bojtárok egyfelől kongató ostorral terelik a
ménest, másfelől a komondoroknak szembe kell a lovakkal futni. A ló
nem olyan, mint a szarvas, a kit hátulról meg lehet támadni, az
agyon rugja a kutyát. Az öreg komondor dolga a vezérmént, a
kolomppal a nyakán, úgy megtéríteni, hogy a vásárló urak felé
vezesse a ménest.</p>
<p>Mikor aztán mind együtt vannak, a komondorok hátramaradnak s
elmennek ürgészni. Ismerik már a színdarabot; nagy felvonásköz van,
nekik nincs szerepük.</p>
<p>A száznál több paripa össze van terelve egy tömegbe;
<span class="pagenum"><a name="Page_149" id=
"Page_149">-149-</a></span> oda lehet közéjük menni uraknak,
hölgyeknek tartózkodás nélkül. Ezek nem is félnek tőlük: mind
előkelő asszonyok és urak, a kik ismerik a lovak
természethistoriáját, mindig azt tanulmányozzák. A «vad» ló
«szelid». Ez még nem ismer korbácsot, sarkantyút. Ez még azt tudja
magáról, hogy ő a teremtés remeke, a kiért ez a föld lett alkotva s
lenézi az embert.</p>
<p>A karcsu nyakú szilaj mén olyan udvariasan veszi el Lodoiszka
tenyeréből a czukorgalacsint, mintha két hopmester tanította volna
a kézcsókolásra.</p>
<p>Más állat, ha nagy csoportban van együtt, bömböl, üvölt, röfög,
a ló méltóságteljes hallgatással van a gyülekezetben; csak a
vezércsődör nyerítése hangzik fel egyszer-egyszer.</p>
<p>Lodoiszka kiválasztott egy gyönyörű rézderes harmadfű mént a
csapatból. Egészen vad volt az – az ő izlése szerint.</p>
<p>Meg is lett az alku a paripára: száz forintban, meg egy pint
borban.</p>
<p>Hanem a vásár nem megy ám itt olyan könnyen, mint rendesen a
marhapiaczon, a hol a megvett paripának a kötőfékét odanyomják a
vevő kezébe s az vezetheti a lovát rögtön a szekeréhez s odakötheti
a saraglyához. Próbálná meg csak valaki a vadménes közepéből egy
csikót kötőféken kivezetni. Sohse látná az többé a napot!</p>
<p>A lovat megjegyzik s ezzel az urak félrevonulnak a látványt
nézni. Az öreg csikós meg a fiatal bojtár az egész összeverődött
ménest hangos ostorpattogással kergeti végig a síkon. Maga a csikós
gazda gyalog megy a vágtató ménes elé, két kezében a tekercsbe
fűzött pányva kötéllel. Elébb azonban a közelben settenkedő kovács
czigánynak két betüt kiált oda: «G. S».</p>
<p>A mint aztán a sebesen vágtató ménes a közelébe jut, egyszerre
gyorsan odaveti közéje a pányvát. A kötélhurok csoda pontossággal
oda talál a kiszemelt rézderes fejébe, s egyszerre a nyakára
fojtódik. A többi száz ló vágtat <span class="pagenum"><a name=
"Page_150" id="Page_150">-150-</a></span> odább, ez az egy ott
marad. Eleinte ficzkándozik, a fejét rázza, a földhöz veri magát,
meg újra felugrik magasra; de az a vasember kötve tartja s a
pányvánál fogva közelebb húzza magához. Mikor ez az ember ott áll a
síkon, két lábát megvetve, bő ingujját a válláig feltűrve, olyan,
mintha egy gladiator bronzból öntött szobra volna. Minden izmában
őserő. Egy maga meg birja fékezni azt a szilaj nemes mént. Hosszu
karjaival egyre rövidebbre vonja a pányvát, míg egészen oda húzza
magához a lovat. Annak már akkor az egész teste reszket s szakad
róla a tajték. Akkor odavonja a ló fejét magához s a fülébe sugdos.
A ló megáll nyugodtan, mint a bárány. Erre a két bojtár is
előkerül. A ménes legelészik tovább. A elfogott mén nyakáról
leoldják a pányvát, s arra az nyugodtan engedi a kötőféket a fejére
s a száján keresztül köttetni.</p>
<p>– Ez betanított ló. Vigyázzunk, sugá Wammána Lodoiszkának.</p>
<p>A paripa engedé magát szeliden végtől végig dörzsöltetni
szalmacsutakkal, míg a tajtéktól egészen felszárították.</p>
<p>Ez alatt a kovácsczigány elkészült a billogozó vassal. Csak két
betüt kellett neki belenádalni, a mik készen voltak. A billog szív
alakú volt. Már meg is volt tüzesítve.</p>
<p>Ekkor aztán a három csikós egy percz alatt lekapta a vad mént a
négy lábáról, legyűrték a földre. Egy a fejét szorította le, kettő
a lábait, hogy meg se tudott moczczanni. Erre a kovács czigány oda
ugrott a fehéren izzó billogvassal s rányomta a tulajdonos G. S.
betüit a csikó tomporára, mialatt az fájdalomtól nyerített és
hörgött keservesen.</p>
<p>Akkor azután fel hagyták állni s megitatták egy sajtárból.</p>
<p>A paripa az alatt is, a míg ivott, folyvást felrugdalt a két
hátulsó patájával.</p>
<p>– Nem! Erre a lóra nem fog ülni senki, sugá vissza Lodoiszka
Wammánának.</p>
<p>– Jól van gazda, mondá Wammána, szarvasbőr keztyűs <span class=
"pagenum"><a name="Page_151" id="Page_151">-151-</a></span> kezével
a csikós vállára ütve. Meg vagyunk elégedve a paripával.</p>
<p>– Meg vannak elégedve? monda fél vállról nézve végig a
dragonyoson. Hiszen még ki sincs próbálva.</p>
<p>– Mit tesz az?</p>
<p>– Hát még most csak azt látják az urak, hogy szép lovat vettek,
szemrevalót, de azt nem tudják, hogy jó lovat vettek-e? Nincs-e
valami erkölcse? Hátha merev nyakú, kemény szájú? Hátha megtörik a
dereka a lovas alatt? Hátha megroskad mind a négy csülke, mikor
felülnek rá? Hátha cseberbelépkedő? Hátha nem akar a dobogóra
rámenni? Hátha csökönös? Hisz az uraknak a szemét is kicsalja holmi
lócsiszár.</p>
<p>Wammána boszús volt ezért a leczkéztetésért, ő azt hitte, hogy
senki a világon nem ért olyan jól a lovakhoz, mint ő.</p>
<p>– De hát ki az ördög ül rá erre a most billogzott vad csikóra,
hogy kipróbálja?</p>
<p>– Eredj fiam, Bandi, mutasd meg az uraknak.</p>
<p>A fiatal csikósbojtár ezzel oda ment a paripához, megtörülgette
annak a szemét a ló saját sörényével, a bal kezével befogta az
orrlyukait, a jobb tenyerét a ló hátára tette s arra egy szökéssel
fenntermett a lovon.</p>
<p>A vad mén eleinte el kezdett ágaskodni, felhányta a farát,
szügyébe vágta a fejét, horkolva fújta a forró gőzt az órrlyukain
keresztül, a bojtár úgy ült rajta, mintha hozzá volna nőve. Ekkor
aztán más furfangot talált ki, – elkezdett sebesen neki iramodni az
avarnak, vitte a lovasát vizen, tüskén keresztül, csak úgy
duzzadtak a széltől, mint a vitorlák, a bő ingújjak, gatyaszárak.
Akkor aztán egyszerre rögtön megállt a ló, megfeszítve a négy
lábát. De a lovas nem repült keresztül a fején, a csikós a két
lábszárával fogja a ló derekát, azt nem veti az le ilyen
cselfogással. Most aztán a sarkantyu ösztökélte tovább a futásra.
Úgy elnyargalt, hogy néhány percz mulva még a porát sem láthatták.
<span class="pagenum"><a name="Page_152" id=
"Page_152">-152-</a></span></p>
<p>Mikor aztán megint visszatérni látták, már akkor szép rendes
ügetésben koczogott a paripa a bojtár alatt. Pedig annak nem volt
egyéb regulája a számára, mint a két térde, meg az a rongyos
kötőfék. Azt is csak balkézzel fogta, mert a jobb kezében a süvegét
tartá. Az levén a csikónak az utolsó mesterfogása, hogy
egyszer-egyszer hirtelen felkapta a fejét, azzal a szándékkal, hogy
a lovasának felüsse az álkapczáját. Ilyenkor a bojtár hirtelen
rácsapta a süvegét a csikó fejére, attól aztán ez is felhagyott a
rossz tréfájával s midőn az urak elé visszakerült, már akkor úgy
engedte magát vezettetni, akár egy kezes paripa. A csikós gazda
szavára csendesen lépkedett, vagy apró koczogáshoz kezdett, azt is
megmutatta, hogy milyen a rövid galopp. S utoljára végső próbatétül
még egy dobogó hidon átrobogott, a nélkül, hogy vissza torpant
volna. És hogy a szerepe végén bemutassa, mi lakik benne? a nagy
nyargalózás után úgy jött vissza az úri társaság elé, hogy többet
járt a két hátulsó lábán, mint mind a négyen, s olyan kevélyen
hordta a fejét, mint a ki tudja, hogy megilleti a dicséret.</p>
<p>– No ifjú uram, hát most mondja meg, hogy mit szól a
paripájához? mondá a csikós gazda, Györgyhöz fordulva, a kiről föl
se tette talán, hogy nyalka kurucz hajdu létére egy szót sem ért
abból.</p>
<p>Mégis megértette az, hogy mit mondtak neki.</p>
<p>S nagy kedve lett volna megtenni a próbát a szilaj paripán, hisz
neki is szenvedélye volt fékezetlen lovakat nyereg alá betörni.</p>
<p>Hanem az a két hölgy kétfelől nagyon belecsimpajkodott a két
karjába, azok nem ereszték. Ne koczkáztassa a drága életét.</p>
<p>– Ez a mi emberünk, dörmögé Wammána Lodoiszkához.</p>
<p>– «Mienk» lesz. Sugá vissza Lodoiszka.</p>
<p>A csikós úgy tett, mintha nem ügyelne rájuk. Kifizettette
magának a száz forintot, meg egy dénárt az áldomásra, kettőt a
czigánynak a billogért. <span class="pagenum"><a name="Page_153"
id="Page_153">-153-</a></span></p>
<p>– Megálljunk csak gazda, még egy szóra, kötődék Wammána. A
vásárban azt dobolták ki, hogy kend olyan jól tud a botviadalhoz,
hogy a ki kendet bottal meg tudja ütni, a nélkül, hogy kend
visszaütné az ellenfelét, annak száz forintot fizet. Hátha a ló
árát vissza tudnánk nyerni.</p>
<p>A csikós egyet sodorintott a bajuszán.</p>
<p>– Állok szolgálatjukra kegyelmeteknek. A ki meg akar mérkőzni
velem, annak egy magyar forintot kell letenni az én százam ellen.
Aztán jöhetnek rám ketten, hárman.</p>
<p>– Majd csak egyesével megyünk.</p>
<p>– Pedig jobban szeretem, ha hárman jönnek, mert akkor az egész
«zsinórt» behúzom.</p>
<p>Azzal előhozott a karámból egy nyaláb fustélyt, mind egyformák
voltak, jó szivós árva csáthi tölgyből, a bunkós végük beöntve
ólommal.</p>
<p>– Tessék belőlük válogatni.</p>
<p>Magának azt tartotta meg, a melyiket ott hagytak.</p>
<p>Azzal feltűrte a jobb karján az ingujját egész a válláig s
kiállt a gyepre. Az ólmos fütyköst közepén markolta meg, azzal
hárította el a feléje intézett ütéseket. Úgy pörgött a kezében,
mint a fergetyü. Egyenlőtlen volt a viadal, mert ő vissza nem
üthetett s csak az az egy esélye volt, hogy az ellenfele botját
kiröpítse a kezéből.</p>
<p>Sorra próbálkoztak vele az úri parasztlegények, biz azok sem
mentek vele többre, mint az igaziak. Mind, valamennyinek kirepült a
markából a fütykös.</p>
<p>Többen nem vettek részt az athletai mulatságban, sem a vajda,
sem Wammána, sem György.</p>
<p>A vége az volt, hogy szokás szerint a csikós beseperte a
forintokat s megmentette a maga száz forintját.</p>
<p>Végül az egész úri társaság nevében Lodoiszka üdvözlé a porond
hősét.</p>
<p>– Kend ugyancsak legény a gáton, csikós gazda. Vannak-e még
ilyen derék ficzkók többen is odahaza?</p>
<p>– Hohó! A kik odahaza vannak, azok még csak az <span class=
"pagenum"><a name="Page_154" id="Page_154">-154-</a></span>
igaziak. Én csak olyan vakarcs vagyok hozzájuk képest.</p>
<p>– De hátha valaki karddal állna szembe kegyelmeddel, ahoz mit
szólna?</p>
<p>– Biz attól sem ijednék én meg.</p>
<p>– Egyet mondok: kettő lesz belőle. Mutassa meg kend egy
válogatott úri társaság előtt, hogy milyen hatalmasan tud védekezni
bottal kard ellenében. Száz forint lesz a jutalma. Teszem fel ezzel
a dragonyossal itt mellettem.</p>
<p>Wammána állt mellette.</p>
<p>A csikós egyet sodorintott a bajuszán s hegykén
visszafelelt.</p>
<p>– Száz forintért meg nem teszem, – hanem egy szép asszony
csókjáért megteszem.</p>
<p>Lodoiszka egyet taszított a könyökével Io herczegnőn.</p>
<p>– A szép asszony itt volna hát.</p>
<p>– Helytt állok magamért! szólt a csikós, odalépve Io elé s a bal
karját nyújtva felé. A jobb kezében a fegyverét tartá.</p>
<p>Io belekapaszkodott, dévajul nevetve.</p>
<p>– No látod, hogy már van párod! Szólt enyelegve Wammána.</p>
<p>Lodoiszka fülébe pedig odasúgá:</p>
<p>– Van már Koráx.</p>
<p>György is meghallhatta ezt a szót.</p>
<h2>XIV. FEJEZET.<br />
NOSTALGIA.</h2>
<p>Hát hiszen «van». – Létezik. – Gyakran előfordul. – Nincsenek
alóla kivéve sem az öregek, sem a fiatalok. – Tapasztalható mind a
két nemnél. – Néha halálos kimenetelű. – A kórtünetei mindig
azonosak.</p>
<p>Az orvosok úgy hiják, hogy «nostalgia». A poéták s <span class=
"pagenum"><a name="Page_155" id="Page_155">-155-</a></span> más
efféle laicus emberek, a kik még az ókori fogalmak közt élnek, úgy
hiják, hogy «honvágy, hazaszeretet».</p>
<p>Voltaképen nem lehet eltagadni, hogy ez az ideges affectio
realiter létezik. Hanem azért szinpadra hozva, a nevetségesnek a
hatását gyakorolja – a parterre közönségre. Mint minden idegbaj,
úgy ez is ragályos, néha endemicussá válik. Egész népet is meglep,
s olyankor az a nép csodálatos extravagantiákra hajlandó. S ezekből
csak erős érvágások képesek kigyógyítani. Azonban örökölhető is ez
az ideges passio. – Több rendbeli észleletek alapján
konstatáltatott, hogy ez a nervózus ragaszkodás egy tájék, egy
népfaj iránt a dédapákról az unokákig leszármazik. – Nemkülömben
suggestio utján is felkölthető ez a hajlam. Vannak ügyes delejezők,
a kik (többnyire izgató beszédek által) a médiumokat, a kik erre
fogékonysággal birnak, a honszeretet fluidumával extatikus
állapotba hozzák s egy képzelt, ideális bálvány irányában (a kit
azok hazának neveznek) az idiosyncrasiának egy nemét tudják
felkölteni, a melynek táplálására elég egy kimondott szó, egy
ételnek az ize, egy megérzett szag.</p>
<p>Egy ecclatans példa van erre nálam följegyezve a
praxisomból.</p>
<p>Egy magyar nagybirtokos főúr, a ki a legutóbbi magyarországi
politikai küzdelmek után a külföldre menekült és Schweitzban
élvezte a menedékjogot, daczára annak, hogy Schweitz regényes
tájai, magnetikus jéghegyei, ózonteljes levegője teljes kárpótlást
nyújthattak neki azokért az unalmasan lapályos és egészségesnek nem
nevezhető rónákért, a melyeket elhagyott, még is azon az
extravagantián hagyta magát ismerőseitől rajta kapatni, hogy esti
sétái közben a mezőről fölszed egy-egy darabka száraz marhatrágyát,
azt zsebében hazaviszi, s otthon a szobájában meggyújtja s a míg
ennek a füstjét beszivja, ettől az illatnak nem nevezhető szagtól
az egész magyar alföldi rónát vissza tudja idézni képzeletébe,
legelésző <span class="pagenum"><a name="Page_156" id=
"Page_156">-156-</a></span> gulyáival, nyargaló méneseivel,
délibábjával és pásztortüzeivel, a mely tüzek ilyen «árva» tőzegből
vannak szítva, s hallgatja, hogy mit beszélnek a szittya rokonok
egymás között? – Ezt nevezik hallucinatiónak.</p>
<p>Gyakran előforduló eset, különösen az izlandiaknál és
magyaroknál. (Az én emberem belehalt ebbe a betegségbe.)</p>
<p>Nem tudjuk elhatározni, vajjon az az öröklött vércsepp, melyre
kútforrásunk példálózik, az a specziális Rákóczy-virus ébredt-e fel
azzal a spasmatikus hatással Giorgio szivében, midőn maga előtt
látta azt a pusztát, a karámokkal, a cserényekkel, a vágtató
ménessel, az idegent a honostól megkülömböztető kutyákkal, s azzal
a fogékony ifjú beleesett egyszerre a nostalgiát jelező pyrecticus
állapotba? vagy pedig annak a rejtélyes embernek (a kit eddig csak
a kutyás embernek ismerünk) hypnotizáló suggestiója igézte-e meg?
Az egész kedélye átváltozott utána.</p>
<p>Olyan embereket, olyan állatokat látott maga előtt, a minők a
megszokott fogalmakba bele nem illenek. Vad emberek, a kik nem
tanultak semmit, de a maguk dolgát, azt nagyon jól tudják. Vallást
nem tartanak, bálványt sem imádnak, de azért tudják, mi a becsület?
Daczolnak az elementumokkal. S az élet szükségeit nem ismerik. Jó
ágyuk van a puszta földön s gyönyörűségük a zivatarban.</p>
<p>Milyen világ lehet ott, a hol ezek az emberek laknak?</p>
<p>Kivált ez a vezéralakjuk, ez a mesebeli vasgyuró, a ki
bőrmellényt visel, s otthonszőtt inget és a mellett okosan beszél,
mint egy biró, az idegenekkel németül, francziául, a kutyáival
latinul. Hát még az az ismeretlen nyelv, a mit otthon tanult!
Kiejtése oly erőteljes és mégis sima, harmoniás, hangzatos.</p>
<p>Hogy tud bánni a fegyverével! Azzal az ősember fegyverével, a
bottal! S még hegykén elő mer állni, hogy a <span class=
"pagenum"><a name="Page_157" id="Page_157">-157-</a></span>
botjával kard ellen is megvívjon. S kivel fog megvívni? Wammánával,
a hirhedett athletessel. – De nem fogadásból, nem a kinált
bérdijért. Azt kevélyen elutasította magától. – Hanem egy szép
asszonynak a csókjáért.</p>
<p>Milyen öntudattal, milyen délczegen vetette ezt a szót oda!</p>
<p>Pedig tudta, kitalálta, hogy ezek a népies öltözetű menyecskék
itt mind úri hölgyek. – S azok előtt ő csak egy zsíros paraszt. – S
még nem is valami fiatal legény, nem is szép. – S mégis azt merte
mondani előttük.</p>
<p>S milyen hódító hatása volt a vakmerő szavával! Rögtön akadt
szép asszony, herczegasszony, a ki azt elfogadta. A szép Io
herczegnő olyan kész volt a cserére! Marchese di San Carlo helyett
– a kutyás ember! – Nem példátlan a hölgyeknél az ilyen
anæstheticus aberratio, vagy mondjuk hystericus allotriophagia.</p>
<p>S most ez a vademberek vezére kész azért a szép asszony
csókjáért itt hagyni a rábizott ménest, a karámot, kész kiállani a
szinpadra s veszedelmes komédiát játszani a Méte ünnepélyen csak
azért, hogy azt mondhassa arról a tündérnőről: «csókoltalak!»</p>
<p>Hajh milyen magasan állt az a parasztcsikós a fiatal ember előtt
az ismert emberalakok fölött!</p>
<p>Hát még ha azt tudta volna, hogy ki az az ember? S mért megy az
most oda, a hová őt hivják?</p>
<p>Hogy ez a csikósgazda Rákóczy Ferencznek hajdani legvitézebb
ezredes kapitánya, Pelargus, a ki azért jött ide, hogy fejedelme
fiát elvigye magával.</p>
<p>Azt sejtik, a kik magukhoz hiják. Ő pedig szintén sejti, hogy ő
neki oda kell menni, s koczkára tenni életet élet ellen, hogy őt
megszabadítsa.</p>
<p>Ha bilincscsel volna meglánczolva a fejedelem fia, azt könnyen
összetörné, de a mi ezt kötve tartja, az a háló, erős háló, szép
asszony szerelmes szavából van szőve. Varázshős legyen az, a ki azt
eltépi.</p>
<p>Ezek pedig, a kik hivták, csalogatták, azt mondták <span class=
"pagenum"><a name="Page_158" id="Page_158">-158-</a></span>
magukban, «majd kapsz te szép asszony csókját, de annak a szép
asszonynak a neve «Machaira».<a name="FNanchor_58" id=
"FNanchor_58"></a><a href="#Footnote_58" class=
"fnanchor">58)</a></p>
<p>Visszatérett Giorgionak nem lehetett szavát venni. Minden
ereiben ott volt már a nostalgia előláza. – Ezt úgy hivják, hogy
incubatio. A kik értenek a magasabb pathologiához.</p>
<h2>XV. FEJEZET.<br />
HA BÉCS MULAT.</h2>
<p>Az asphaleia szövetségnek egészen kapóra jött az alkalom.</p>
<p>A vásár utolsó napja a népmulatságé volt. – S ilyenkor egész
Bécs az utczán van s minden embernek a kezében van egy palaczk. Az
idegenek úgy is hitták a bécsi népet, hogy «Flaschenträger».</p>
<p>Aztán a nép napján minden bolondság meg van engedve az
utczán.</p>
<p>Más hely nincs is, a hol mulatni lehessen, csak az utcza.</p>
<p>Nincs még se Nobel-Prater, se Wurstl-Prater. Annak a neve még
most «Császári vadaskert». Körül van kerítve az egész erős
rácsozattal s kivül-belül puskás strázsák őrzik, hogy valami
vadorzó be ne lopódzon. Ezek a ficzkók olyan okosak, hogy nem
puskával lövik a császári vadakat, mert az nagyot durran, hanem
számszeríjjal, a mi nem ad hangot. Ha rajta kapatnak, két fülük
bánja meg. Csupán elegáns úri hintóknak engedtetik meg a vadaskert
kapuján begördülni, de kiszállni azokból sem szabad, még csak egy
tavaszi ibolyának a leszakítása végett sem. A Märzveilchen-szedés
különben is a felső-ausztriai <span class="pagenum"><a name=
"Page_159" id="Page_159">-159-</a></span> uralkodó herczegek
felségi jogai közé tartozik.<a name="FNanchor_59" id=
"FNanchor_59"></a><a href="#Footnote_59" class=
"fnanchor">59)</a></p>
<p>A bécsi népnek tehát nem volt kertje, a hol mulasson, mulatott
az utczán.</p>
<p>Ott aztán volt tarka élet.</p>
<p>Erre a napra minden polgárnak meg volt engedve, hogy a saját
házában bort mérjen és harapni valót hozzá. Minden kapualja
kedélyes csárdává volt átalakítva, s ki hová egy két széket és arra
egy vasaló deszkát tehetett, azon árulta a kedvencz virslit,
kvarglit és a méhsert.</p>
<p>Minden utczaszegleten énekeltek, muzsikáltak a vak hárfások és
szemes hárfásleányok, a kiket külömben tulénekeltek a járó-kelő
dalárok.</p>
<p>Hanem aztán minden kivánni valót felül multak az «Aufzug»-ok
vagy a hogy a magyarok mondják «proseczcziók».<a name="FNanchor_60"
id="FNanchor_60"></a><a href="#Footnote_60" class=
"fnanchor">60)</a></p>
<p>Nagy énekléssel járt a diákok felvonulása, kik nemzetségek
szerint voltak dandárokra felosztva (a «magyar» nemzetség zászlója
alatt egyesültek a csehek, morvák, illyrek). Kivont karddal
valamennyi, úgy dalolták lelkesülten a «Gaudeamus igitur, juvenes
dum sumus» zsolozsmáját. A csapat közepén jöttek a muzsák, hat ló
vontatta díszszekéren, Minervával együtt. Ezek is mind diákok
voltak.</p>
<p>De még fényesebb volt a pékek parádéja, a kik a török ostrom
alatt mivelt hőstettek emlékére különös szabadalommal birtak a
pompás utczataposásra. Császári lovasság <span class=
"pagenum"><a name="Page_160" id="Page_160">-160-</a></span> kisérte
őket elől hátul, közben czéhzászlókat emelve, s a hirhedett
pékbillikomot ürítgetve, járultak a daliás péklegények nagy
muzsikaszóval, s minden pékbolt előtt riadó tust huzattak, égre
emelt kardokkal esküdve, hogy míg a nap az égen jár, nem lesz a
világon párja a bécsi császárzsemlyének és perecznek!</p>
<p>E komoly és lélekemelő látványok után következtek a
tréfásak.</p>
<p>Minden czéh iparkodott a másikon túltenni, elsajátítani a
népélet hagyományos alakjait. A halászok díszszekerén látható volt
az aranyhajú és halfarkú Donauweib. A csizmadiák tolták előre,
kerekekre téve, a csunya nagy sárkánykigyót, melynek hátán egy
czipészlevente ült, annak az emlékére, hogy hajdanában az egész
Bécs városát rettegésben tartó tűzokádó sárkányt egy bátor
csizmadialegény ütötte agyon.</p>
<p>A szabók népies alakja volt a hirhedett «Dame mit dem
Todtenkopf». Egy dúsgazdag herczegnő, a kinek halálfeje van, s a ki
férjet keres, – segélyül híva a hatalmas szabómesterség varázsát,
mely pompás öltözetek által még azt a halálfejet is kellemesen
elfeledteti.</p>
<p>A mosónők felvonulásának központját képezte a megkoszorúzott
«rózsakirályné», a mészárosok ellenben kövér tulokkal, melynek
szarvai aranyozott gombokat viseltek, jelképezték hivatásuk titkát,
a kit követett a «Riesen Michel», egy nagyfejű óriás. Ennek az
alaknak meg kellett hajolni, mikor a Burg kapuján keresztül vonult
a menet.</p>
<p>De mindvalamennyin túltett aztán a hernalsi kertészek
«Eselsritt»-je.</p>
<p>Ez a gúnyos felvonulás a Bécs alól elvert Kara Mustafa futásának
a parodiájául volt évről-évre megujítva.</p>
<p>Elől jött egy csapat rongyos ember, ezek képviselték a szegény
keresztyén rabszolgákat, kisérve kegyetlen janicsároktól. Kezükben
perselyt csörgettek, a mikben könyörfilléreket gyűjtének az utczai
közönségtől. Ha szép lányt <span class="pagenum"><a name="Page_161"
id="Page_161">-161-</a></span> találtak, annál nem érték be a
Schinderlinggel<a name="FNanchor_61" id="FNanchor_61"></a><a href=
"#Footnote_61" class="fnanchor">61)</a>, hanem annak csókkal
kellett magát a török rabságból megváltani. A török muzsikát
harsogtató banda után lovagolt, a kapható legnagyobb szamáron, a
lehető legkövérebb kertész, Kara Mustafa czifra kaftánjában, fején
a nagy méhkasforma turbán, kezében kard helyett egy tehénfark, a
mivel a szürkéjét gyorsabb haladásra ösztökéli. Azután a
szekereknek egész hosszú sora, megrakva rogyásig mindenféle
maskarás néppel, két oldalt banderium helyett a «Kakaslovagok»
(Hahnreiter).</p>
<p>Ebbe a derendócziába éppen beleillettek a Lodoiszka herczegnő és
kiséretének ökörvontatta társzekerei, a nélkül, hogy valami
felötlést keltettek volna. Attól sem kellett tartaniok, hogy
felismertetnek, mert az meg épen a bontonhoz tartozott, hogy az
úrirend részt vegyen a népmulatságban.</p>
<p>Az általános vigasságriadalban, belevegyülve a népszerű
gassenhauerek kardalába, együtt ujjongva pokulálva az utczarekesztő
sokasággal, eljutottak valahogy a társzekereikkel egy
utczaszegletéig a Fleischmarktnak, a hol aztán megrekedt az egész
kocsisor. Legokosabb volt leszállni és gyalog vergődni tovább a
sokaságon keresztül a kitűzött czélig.</p>
<p>Ez volt a Bafomet-templom. A Hanswurst-szinház.</p>
<p>A mai dicsőséges napon Freitheater volt. A magistratus kegyéből,
a ki a szinházdirektornak búsás recompensatiót fizetett.</p>
<p>Ennélfogva aztán permanens volt a szinházi előadás.</p>
<p>Egyik komédiát elvégezték, a másikat elkezdték, utána szünet nem
tartódott.</p>
<p>A közönség nem fizetett. A ki jött, letelepedett, a hol helyet
talált, vagy várt, a míg hely üresedik, páholyban, vagy karzaton. A
parterre zsufolva volt, ott ájuldoztak a közbe szorult fehér
személyek. <span class="pagenum"><a name="Page_162" id=
"Page_162">-162-</a></span></p>
<p>Az asphaleia tagjai minden feltünés nélkül mehettek be a titkos
helyiségükbe. Senkinek sem volt feladata más embereknek a
jártát-keltét ellenőrizni. Készen tartott kosarakban szállíták
magokkal a lakomához való ételeket. Ma nem lesz mult századbeli
múmia-vendégség.</p>
<h2>XVI. FEJEZET.<br />
HÖLGYEK, A KIK A BIBLIÁT MAGYARÁZZÁK.</h2>
<p>A népzaj legjobb takarója a titkolódzásnak.</p>
<p>A Méte-ünnepélyhez ezúttal az a szemfényvesztés sem kellett,
hogy az asphaleia tagjai elébb végig nézzék a páholyaikból a
Hanswurst-komédiát. Azokat a páholyokat elfoglalták már mindenféle
becsületes hentesek és kefekötők a feleségeikkel együtt, a
vacsorájukat is odavitették maguk után. Azok meg nem fognak onnan
mozdulni, a míg a Bummerin rá nem kondítja az éjfélt. Akkor aztán
egyszerre vége szakad a népünnepélynek, utczai, kocsmai, szinházi
mulatozásnak. A Scharwache tisztára portyázza az utczákat, a ki
azontúl dalol és kiabál, azt becsukják.</p>
<p>Az asphaleia szövetségesei a nappali álarczukban mehettek fel a
Bafomet-templomba. Korax nem volt, a ki utánuk bezárja az örök
lakatot, maguk zárták el az ajtót belülről.</p>
<p>A csikóst is magukkal vitték.</p>
<p>Azzal sem csináltak semmi hókuszpókuszt, nem esették át a
tűzkeresztségen, nem mondattak vele rettenetes esküt a
Jaldabahothra, a Métére, meg a Bafometre.</p>
<p>A barbután sisakokat sem tették fel a fejükre, hogy ismeretlenek
maradjanak a jövevény előtt.</p>
<p>Meg voltak felőle nyugodva.</p>
<p>Ez az ember nem fogja őket elárulhatni</p>
<p>És semmit azokból a titkokból ki nem fog beszélni, a miket ez
éjszaka megismertet vele. <span class="pagenum"><a name="Page_163"
id="Page_163">-163-</a></span></p>
<p>Úgy intézkedtek felőle…</p>
<p>Pelargus volt a Rákóczy hadjárat legifjabb és legbátrabb
csapatvezére. Őt használta fel a fejedelem a legvakmerőbb hadi
kalandokra, a melyeket a többi vezérek lehetetlenséggel
határosoknak tartottak. Még a háború alatt megkisérté a
fejedelemfiak elszöktetését Bécsből. S azóta is folyvást körülöttük
lappangott mindenféle álruhában. Rendkivüli testi ereje és
ügyessége mellett szellemileg is rá volt teremtve a forradalmi
kalandor hivatására. Beszélt minden európai nyelven, törökül is,
czigányul is. A tolvaj jargont is ismerte. Bejárta Európa
fővárosait s azoknak a koldusaival épen olyan jó ismeretsége volt,
mint a puszták betyárjaival. Néha azokkal tartott, máskor a vándor
komédiásokkal. És minden alakoskodásának az volt a czélja, hogy a
fejedelemfiak valamelyikét kihozhassa. A menekültek a lengyel
határon arra vártak. Forrongott az egész ország, mindenki
elégedetlen volt, csak egy ifju vezér kellett, a kinek nagy neve és
nagy szive van.</p>
<p>József nem volt arra való. – Ez már képtelenné volt téve.
Gyermekkorában jóllakott már az élet minden gyönyöreivel. Mellbeteg
volt a korhely életmódtól s ez a lelkét is eltompítá.</p>
<p>Csak Györgyre lehetett még számítani az emigransoknak.</p>
<p>Végre eljutott Pelargus a czéljához. Találkozott Györgygyel.
Bizonyosra játszott. Olyan nevezetességet, mint a vad ménes, meg
kellett ennek az ifjunak látni, a kinek a lovakban telt legnagyobb
öröme.</p>
<p>De az első találkozásnál nem vihette keresztül a merényletét
Pelargus. Azok a fegyveres urak, a kik Györgyöt kisérték, nem
akadályozták volna őt a fejedelemfi elragadásában, de igenis az
asszonyi szép szemek.</p>
<p>Ezt is ragadta már magával ugyanaz a forgatag, a melynek
örvényébe a bátyja alámerült. A sybariták szövetsége erősebb börtön
volt ránézve, mint az, a melyben az utolsó Zrinyi elsorvadt.
<span class="pagenum"><a name="Page_164" id=
"Page_164">-164-</a></span></p>
<p>Pelargus tudta azt jól, hogy minő hely az, a hová most őt
meghivták. Azt is tudta, hogy mi sorsot szántak ő neki.</p>
<p>Hogy egy idegen, a ki az asphaleia szövetség saturnaliáinak
közvetlen tanúja volt, többé onnan a világba vissza nem tér, az
világos volt előtte. És mégis odament velük s mint minden eddigi
kalandjainál, előre kifőzött terv volt az agyában. És az nagyon
egyszerű volt.</p>
<p>Megkezdődött a belzázári lakoma a Bafomet-templomban.</p>
<p>Ezúttal a fekete függöny sem rekeszté azt el, az orgona és a
karzat látható volt. A denevérek repkedtek a viaszfáklyák
körül.</p>
<p>Minden férfi mellett ült egy hölgy s azokat a bibliai neveiken
hívták. Volt Héva, Dina, Delila, Judit, Abigail, Eszter, Szulamit,
Thamar, Szalómé, Herodiás, Anaisz, Koleikháb, Zsuzsanna. A férfiak
voltak Holofernes, Herodes, Iskariot, Sámson, Dávid, Ahasvér,
Amnon.</p>
<p>Abrekh mellett ült egyfelől Zsuzsanna, másfelől Koleikháb
(Potifárné).</p>
<p>A lakomának most is zajtalanul kellett éjfélig maradni. Odalenn
még a szinház tele volt közönséggel.</p>
<p>De addig is találtak ki valami paradicsomi mulatságot.</p>
<p>A nagymester (czigány vajda) volt Dávid király.</p>
<p>– Mesdames les diablesses, kezdé Dávid – a pezsgőszekt után. Ne
szenteskedjetek. Minden okos ember tudja, hogy a mit a bibliában
irnak rólatok, az mind csak a köznép elámítására való tréfa.
Tegyétek le az álarczokat, a fátyolt, s mondjátok el igazán, hogy
történt? Lássunk benneteket lelkileg meztelenen.</p>
<p>Megkezdte a sort Héva.</p>
<p>Elmondta, hogy volt, mint volt, azzal a kigyóval, meg az
almafával? Szegény Ádám, sehogy sem akart beleharapni, de Héva
letört egy hajlós ágat az almafáról s jól végig verte a hátát az
urának, erre aztán engedelmeskedett a jámbor. Biz azt papucs alatt
tartotta Héva asszony <span class="pagenum"><a name="Page_165" id=
"Page_165">-165-</a></span> azontúl is. S mikor a paradicsomból
kikoptak, egyre hajszolta, hogy lásson dolog után, keressen élelmet
a gyerekeknek. S míg az ura az erdőn járt, az alatt Héva
látogatásokat fogadott el. Voltak bukott angyalok, Sátánnak a kadét
öcscsei. Azok igen vidám mulattatók. Azonban Ádám sem maradt adós.
Ő meg az alatt, a míg a hivatalba kellett volna járnia, beült szép
Lilith asszonyság barlangjába. Tudniillik, hogy a sátán a saját
oldalbordájából alkotott egy másik hölgyet. Ebbe meg Ádám lett
szerelmes. S így élt az első emberpár példás boldog házias életet –
egyik erre, másik arra, százharmincz esztendőkig – a mikor a közös
jó barát, Gábriel angyal, megsokalva ezt a botrányt, ismét
visszavezeté Ádámot Hévához s összebékíté a házastársakat. Mind a
kettő fátyolt borított a multakra s éltek azontúl jámborul és
kegyesen s lamentáltak együtt a világ romlottsága fölött. – Így van
ez az arab tudósok irataiban megörökítve.</p>
<p>– Mintha csak az idén történt volna, jegyzé meg rá Dávid.</p>
<p>De még jobban hasonlított Eszter története Ahasvérrel a modern
chronique d’œuil de bœufhöz, a hogy maga Eszter királyné előadá.
Milyen ravaszul fonta be a szép zsidó leány a pogány királyt, hogy
választotta el a régi asszonyától s hogy buktatta meg a mindenható
miniszterét. A francziák darabot is irtak róla s mindjárt
chansonettet a darabra:</p>
<div class="poem">
<div class="stanza"><span class="i0">Dölyfös Hámán neve
alatt<br /></span> <span class="i0">Louvois úr szökik,
szalad.<br /></span> <span class="i0">Vásthi úrnő: a
kegyvesztett,<br /></span> <span class="i0">A ki trónra hozta
Esztert,<br /></span> <span class="i0">Senki sem más mint
Montespán.<br /></span> <span class="i0">Eszter lesz az úrnő
eztán,<br /></span> <span class="i0">A ki maga is
királyvér.<br /></span> <span class="i0">Azért vevé el
Ahásvér.<br /></span> <span class="i0">A zsidóknak
üldözése:<br /></span> <span class="i0">– Hugonották
kergetése.<br /></span> <span class="pagenum"><a name="Page_166"
id="Page_166">-166-</a></span> <span class="i0">Ahasvér alatt
találjuk<br /></span> <span class="i0">A mi erényes
királyunk,<br /></span> <span class="i0">Maintenon
varázshatalma<br /></span> <span class="i0">Lett a zsidó nép
oltalma.<br /></span> <span class="i0">Csak egy dolog, mi nem
talál<br /></span> <span class="i0">A hajdani
legendánál.<br /></span> <span class="i0">– A zsidók és
jezsuiták<br /></span> <span class="i0">Egymást meg nem
károsítják.<br /></span></div>
</div>
<p>A társaság cordialiter kaczagott e gúnyversre, mely a franczia
eredetiben lett felolvasva. – Giorgio elég naiv volt megkérdezni
Eszter személyesítőjétől, hogy miért nevezi a vers Maintenon
asszonyt királyvérnek? Megmagyarázták aztán neki, hogy Scarron
poétának szép felesége unokája D’Aubigné Agrippa marquisnak, a ki
abban a hírben állt, hogy Bourbon Antalnak, IV. Henrik király
apjának volt a fia – balkézre.</p>
<p>Következett Abigail. No ettől a szép hölgytől csinos dolgokat
hallott a fejére olvastatni Dávid király, az a bizonyos látogatás a
Faróni pusztában. Hát hiszen Nábál felesége igen tisztességes
czéllal jött ki Dávidhoz, hogy kiengesztelje Dávid haragját a férje
iránt. Ki is engesztelte szépen. S e kibékülés után tizednapra a
jámbor Nábál megtért az Ábrahám kebelébe. Nagyon megtalálta valaki
fűszerezni a borát. Hogy Dávid egészen ártatlan ebben a dologban,
annak legjobb bizonyítéka az, hogy harmadnapra feleségül vette a
gyászoló özvegyet.</p>
<p>– No no! Talán nem is így volt egészen! szabadkozék Dávid.</p>
<p>– Csak te ne mosd a kezedet! kiálta fel Beth Sába. Hát én velem
hogyan bántál? Hogy ölted meg a szegény Uriásomat?</p>
<p>– A mi igaz, az igaz. De százötven misét szolgáltattam a
lelkéért. Egyébiránt minden esetben ti vagytok a bűnösök,
asszonyok; miért vagytok olyan szépek. A mit én vétettem, azt én
százötven zsoltárban leénekeltem. De a ti zsoltáraitok, a szent
Dávidné zsoltárai után megnépesült a pokol országa. <span class=
"pagenum"><a name="Page_167" id="Page_167">-167-</a></span></p>
<p>Mindenki nevetett a szókimondó Dávidnékon és a mentegetőző
Dávidon. Csak az a csikós ott az asztal alsó végén maradt mogorva
arczú.</p>
<p>Talán nem értette, mit beszélnek francziául? Ez volt a társalgás
nyelve.</p>
<p>Jól értette azt Pelargus. Volt többször követségben is a
versaillesi udvarnál.</p>
<p>De a harag forrt a szivében, mikor ily csúfolkodást hallott a
bibliai történet fölött. A protestánsoknál a biblia szent könyv. S
a zsoltár a mindennapi vigasztalás.</p>
<p>– Ejh! Beszéljünk másról, mondá Dávid. Beszélj, Judit! Hogy
bántál el azzal a perzsa generálissal? Nem hiszem én, hogy az olyan
imádkozva történt volna, a hogy a te könyved írja. Három napot,
három éjt eltölteni a perzsa generális sátorában a legszebb
özvegyasszonynak! És aztán visszatérni Bethuliába a levágott fejjel
s elhitetni az atyafiakkal, hogy özvegyasszony maradtál! Ez
megjárta a bethuliaiaknál, de én Tamás vagyok benne, hogy egy
perzsa ingyen adja oda a fejét.</p>
<p>Judit személyesítője aztán elmondá, hogy Holofernes gyönyörű
férfialak volt, szénfekete haja és szakálla gyöngyökkel átfűzve.
Bizony megcsókolta ezt a szép arczot Bethulia hölgye azelőtt is,
azután is, hogy a levágott feje a kezében maradt. Egyik kezével az
üstökét tartá, másikkal a szakállát. A szemeit úgy kellett
egyenkint lecsókolni, hogy álomra hunyjanak.</p>
<p>A regélő szépség orosz nő volt.</p>
<p>György azt vette észre, hogy a mesemondás alatt a szép Juditnak
könny gyűlik a szemébe s a hangja reszket.</p>
<p>Odasúgott a jobboldali szomszédnőjének:</p>
<p>– Igaz történetet beszél ez a dáma?</p>
<p>– Csitt! Bolond! Ne kérdezz ilyeneket, mert megfojtanak! Hisz
azt a magad csepp eszétül is kitalálhatod, hogy a mit most bibliai
legendákul hallasz, az mind az elmesélők életéből van véve.</p>
<p>– Eh! Ez szomorú história! sóhajta fel a vajda. <span class=
"pagenum"><a name="Page_168" id="Page_168">-168-</a></span> A
Streliczekre emlékeztet! Hol az a bor? Éljenek a kik élni tudnak!
Bolond, a ki meghal. Vidámabb történetet halljunk. – Nos, szép
hugomasszony, Koleikháb! Hát hogy volt az a tète a tète a szép
zsidófiuval, a Józseffel? Igazán ott hagyta a köpönyegét s maga
elmenekült?</p>
<p>A felszólított hölgy mérgesen ütötte a kését az asztalba.</p>
<p>– Ez igazán infámia, a mit Mózes elkövetett egy asszonysággal
szemben. A legnagyobb indiscretio. Sub titulo ó testamentom,
feltárni egy úrhölgynek a boudoirtitkait. S bár mondaná el az
egészet úgy, a hogy van. – De elhallgatá a javát. Csak azért, hogy
a kedvencz Józsefkéjét úgy dicsérhesse fel, mint egy jámbor,
istenfélő ifjút. Hát az a fatális eset az elszakított köpönyeggel
csakugyan megesett. De az én rabszolgám nem azért futott el, mivel
erényes volt, hanem azért, mert szerelmes volt a szép
szomszédnőbe.</p>
<p>Minden szem egyszerre György felé fordult.</p>
<p>– Ah! Igaz volna ez? hangzott több oldalról a gúnyos csodálkozás
szava. Abrekh! Így van a dolog?</p>
<p>Abrekh egész zavarba jött és elpirult arczczal tekintett
Zsuzsannára, a ki viszont hallgatag diadalérzettel süté le
szemeit.</p>
<p>– Nézzétek! szólt nevetve Koleikháb, hogy elvörösödik még most
is! De halljátok tovább. Én nagy lármát csaptam s ráfogtam a makacs
rabszolgára, hogy merényletet követett el a női erényem ellen. Erre
az öreg is előjött s kérdezte, hogy mi baj? Én elmondtam neki nagy
sírás között a mesét s bizonyítottam a köpönyeggel, az el volt
szakadva. Az öreg méregbe jött és fenyegetőzött. De ekkor nagy
bajomra odaszaladt a kis fiunk, a ki ott leskelődött a boudoirban s
az inasnak fogta pártját. – «Ne hidd papa, a mit a mama beszél. Nem
a Jóska akarta a mama képét megharapni! Látod, hogy hátul van a
köpönyege elszakítva, a hogy húzták!» – A kis locskának a szavára
Putifár úr kiengesztelődött. Visszaadta a Józsefnek a köpönyegét
<span class="pagenum"><a name="Page_169" id=
"Page_169">-169-</a></span> s megdicsérte, hogy jó fiú. Nekem pedig
azt mondta, hogy nem kell mindjárt mindenért a biróhoz menni. S
ezzel a dolog abban maradt. Dehogy vetették ezért tömlöczbe a
Józsefet. Látszik, hogy Mózes nem ismeri az egyiptomi szokásokat.
Hanem ez esetből nagy pletyka lett a városban, egész Memphis arról
beszélt s sok papyruslevelet tele írtak vele. Én aztán egy délután
meghívtam magamhoz ozsonnára a memphisi asszonyságokat, a kik
legtöbbet gúnyolódtak velem, s mikor épen hámozták a narancsot,
akkor behivattam a Józsefet az étterembe. Hát erre valamennyi hölgy
úgy elbámult az én Józsefem szépségén, hogy mindannyi belevágott a
késsel a kezébe. Nos, hát ki nem vágott a hölgyek közül a
kezébe?</p>
<p>E szóval Koleikháb pajkos nevetéssel csípett bele Abrekh piros
orczájába.</p>
<p>– Nos. Hát nem a legszebb fiu a világon az én Józsefem?</p>
<p>S oda fordította eléje az arczát, a szemébe nevetve dévajul.</p>
<p>– Koleikháb asszony! Ez ellen tiltakozom! szólalt meg Zsuzsanna.
Ez az én Abrekhem.</p>
<p>S maga felé fordította György fejét, erővel.</p>
<p>– No hát nem az én Abrekhem vagy?</p>
<p>Igy versengtek az egyptomi hölgyek a fiatal rabszolga
fölött.</p>
<p>– De hát minek neked az Abrekh? felelt Koleikháb, gömbölyű barna
karját az ifju nyaka körül fűzve. Hiszen te Zsuzsanna vagy.</p>
<p>– Igen is, az vagyok.</p>
<p>– Az erényes Zsuzsanna! A kit csak látni szabad, de hozzá nyúlni
nem. Van neked férjed. Joakimod, a ki nagykövet Ninivében. Te rólad
meg van írva Zsuzsanna könyvében, hogy te vagy az erény mintaképe.
Dániel próféta mondta ki rólad itéletalakban.</p>
<p>– Zsuzsanna könyve apocryph! <span class="pagenum"><a name=
"Page_170" id="Page_170">-170-</a></span></p>
<p>– Talán nem is úgy volt, a hogy ott le van irva.</p>
<p>– Nem hát.</p>
<p>A vajda igazságot tett a két perlekedő asszony között, a kik
kölcsönösen óvták a tenyereikkel Abrekh arczát, nehogy a másik
megcsókolhassa.</p>
<p>– Ördögöcskéim! Tartsunk rendet. Most mindjárt azt mondom, a mit
bölcs Salamon, hogy ha két asszony vitat egy fiút, akkor azt
kétfelé kell vágni.</p>
<p>– Bölcsebbet mondok én! feleselt Koleikháb. Én rólam azt írják,
hogy engem megvetett az ifjú, a kit szerettem! de Zsuzsannáról meg
azt jegyezték fel, hogy ő volt ártatlan az ifju szerelmétől, a
kivel vádolták. Vallja be Zsuzsanna az igazat, akkor én lemondok és
átengedem neki Abrekht.</p>
<p>– No hát bevallom, mondá Zsuzsanna, neki hevült arczczal.</p>
<p>– Ezt hallgassuk! kiáltozák az asztaltársak. Ez derék lesz!
Meghazudtolja maga az erényes Zsuzsanna Dániel prófétát!</p>
<p>A szép hölgy oda nézett Györgyre azokkal a zöld tüzű sötét
szemeivel s megszorítá a kezét titokban s aztán rákezdte,
könnyelműen odadülve az asztalra.</p>
<p>– Hiszen ha elolvastátok az apocryph könyvet Zsuzsannáról,
magatoktól is rájöhettetek a valóságra. Joakimnak van egy kertje
Babylonban, a hol a fogságra vitt zsidók gyűléseiket tartják.
Mindenki odamehet. S mikor eltávoznak, senki sem számlálja meg,
hogy mind kijöttek-e a kertből. A sűrű bokrok között akárki ott
maradhat elrejtőzve. A kert közepén van egy vízmedencze. A férfiak
eltávozta után oda jön a ház asszonya, Zsuzsanna; nagyon okosan
teszi, hogy két szolgálóval kisérteti magát. Védik és vigyáznak
reá. Ott azonban eszébe jut, hogy a házban feledte a szappant.
Azzal visszaküldi mind a két szolgálót, hogy hozzák el a szappant.
Miért küldte el mind a két cselédet? Nem hozhatta volna el egyik is
a szappant, s a másik ott maradt volna! Miért parancsolta nekik,
hogy <span class="pagenum"><a name="Page_171" id=
"Page_171">-171-</a></span> zárják be a kertajtót? Miért nem várta
meg, míg visszatérnek a szappannal a szolgálók? Miért nem jöttek
többet vissza a szolgálók? Azért, mert ott volt Abrekh! S a két
leskelődő vén biró igazat mondott. Meglesték a szerelmi találkozót.
Meg is fogták ők Abrekhet, de az erős legény volt: leöklözte mind a
kettőt s maga szépen elmenekült. A birák bevádolták s elitélték
Zsuzsannát. Ámde közbejött Dániel. Dániel az assyriai király
kedvencze, Abrekhnek hű czimborája. Ez megapellálja a birák
itéletét saját magához. Azt kérdi a két véntől, milyen fa volt az,
a melynek árnyékában e találkozáson Zsuzsannát meglepték? Egyik azt
mondja, hársfa volt, a másik, hogy cserfa volt. Ezért az
ellentmondásért elitéli Dániel a két öreg assessort s ártatlanná
teszi Zsuzsannát! Hát nézték is azok akkor a fákon a leveleket!
Miért nem kérdezte Dániel azt a biráktól, hogy milyen volt az a
fiatal ember, a kivel Zsuzsanna találkozott? azt majd egyformán
írták volna le. De ettől bölcsen tartózkodott, s a falevelek miatt
a vádlókat verette agyon! Nekem pedig meghagyta az erényes hirnevet
és az Abrekhemet.</p>
<p>– Éljenek a Dániel próféták! ujjongott az egész társaság.</p>
<p>A Szent István torony öreg harangja zúgta az éjfélt.</p>
<p>A csikós két könyökére támasztva az állát, hallgatott és bámult,
mint egy orvos a gyanuba vett beteget, a ki a baját titkolja, olyan
fürkésző figyelemmel nézte Györgyöt.</p>
<p>Milyen zavarban van a fiú, midőn így vetélkednek érte a szép
tündérnők! A fiatal szív még fél az örömtől. Nem akar hinni a
boldogságban, nem ismeri az erejét. Fél, hogy a pillangószárnyait
elégeti abban a lángörvényben. És mégis vágyik utána. Úgy látja
közelíteni maga felé az asszony szerelmét, mint a szél-arát, mint a
forgatagot, mely magával akarja sodorni s felemeli az égbe. Nem
akarja elhinni, hogy a paradicsom kapuja meg van nyitva előtte,
tele ismeretlen üdvösséggel, megölő gyönyörrel. Szégyenkedik.
Gyermeknek érzi magát… <span class="pagenum"><a name="Page_172" id=
"Page_172">-172-</a></span></p>
<p>Hiszen még az is volt. Félig angyal. Szárnyai vannak.</p>
<p>Pelargus öklében behorpadt az ezüst pohár, a mint elnézte, hogy
tépik ki ezeket az angyalszárnyakat belőle, s tanítják idejekorán
embernek lenni!</p>
<p>A hierodulok apró poharakat hoztak, s azokat megtölték fonott
üvegekből azzal a bűverejű római liqueurrel, a mit a bacchanál
végén szoktak inni.</p>
<p>Zsuzsanna leszürcsölte Abrekh színig töltött poharáról a színét,
piros nyelvével megnyalva utána a száját, mint egy szép panthera s
így nyújtá azt Abrekhnek. Saját kezével tölté a szájába.</p>
<p>Koleikháb is megkinálta a maga poharából, melyet elébb maga
megizlelt, de Zsuzsanna nem engedte azt Abrekhnek elfogadni;
betakarta a tenyerével a száját.</p>
<p>Ezen aztán Koleikháb felfortyant.</p>
<p>– No hát madame Zsuzsanna, ha ön így exegetálja az
apocryph-könyvet, akkor ön az egész hetairiát csúfúl rászedte
eddig. Ön ez ideig a hypocrisisben<a name="FNanchor_62" id=
"FNanchor_62"></a><a href="#Footnote_62" class="fnanchor">62)</a>
azt a Zsuzsánnát játszotta a hetairia<a name="FNanchor_63" id=
"FNanchor_63"></a><a href="#Footnote_63" class="fnanchor">63)</a>
előtt, a kit az apocryph leír: a Dániel ártatlan védenczét, a
Joakim hűséges hitvesét. Emlékezünk a legutóbbi theatrumra, mikor
az Abrekh innen a nézőtérről poharakkal hajigálta meg a két
incselkedő birót. Most már értjük a synaphæiat.<a name=
"FNanchor_64" id="FNanchor_64"></a><a href="#Footnote_64" class=
"fnanchor">64)</a> Csakhogy Abrekhnek akkor nem itt a nézőtéren,
hanem odafenn a szinpadon van a helye: Zsuzsanna karjai között.</p>
<p>– Úgy van! úgy van! Kiáltozának mindannyian a convivák. Végül az
archon (a vajda) kimondá az egyhangú itéletet.</p>
<p>– Miután Zsuzsanna maga beismerte és felfedezte a mysterionát,
tartozik azt symbolicussá tenni.</p>
<p>(Az asphaleia saját jargonjában keverve volt a sok görög műszó,
a latinnal és héberrel. Az ujoncz, az idegen <span class=
"pagenum"><a name="Page_173" id="Page_173">-173-</a></span> nem
értette azt meg. A csikós fülelhetett rá! Ámde a régi kuruczok a
debreczeni collegiumot nem hiába járták: ott megtanultak görögül,
zsidóul. Pelargus mindent megértett.)</p>
<p>– Mit szólsz Abrekh? kérdezé Zsuzsanna, szemeinek egész
bűvsugárzatával tekintve annak a szemeibe.</p>
<p>Az ifju már nem volt ezen a világon: ott járt valahol a hetedik
égben. A szót nem hallotta, a szemeket nem látta már, csak a tüzét
érezte mind a kettőnek.</p>
<p>De megzavarta ez elyseumi jelenetet egy goromba hang.</p>
<p>A csikós felugrott a székéről s az öklével az asztalra vágva,
közbe dörgött goromba borizű hangon, a milyenen ittas emberek
hőrögetnek.</p>
<p>– No de már urak, asszonyságok! Köszönöm a vacsorát! Engem ide
nem azért hívtak, hogy én itt nézzem, hogy csókolódik más, hanem,
hogy én kapjam meg a szép asszony csókját. Én a jussomat nem
hagyom.</p>
<p>Delila belekapaszkodott a karjába s el akarta csitítani.</p>
<p>– Majd azután, Sámson!</p>
<p>– Deh! Eb ura a fakó! Ha én Sámson vagyok, előttem a Herko Páter
sem őgyeleg. Ha én egyszer bort iszom, akkor az a szóm, hogy «ki a
legény a csárdában!» Én a szép asszony csókját nem hagyom holnapra.
Én nem nyalom a mézet üvegen keresztül.</p>
<p>Erre többen is kezdték neki magyarázni:</p>
<p>– Ezt elébb meg kell szolgálni! Elébb a fogadást kell megnyerni.
A viadalban a győztesé a szép asszony csókja.</p>
<p>– No hát jöjjön az a filiszteus, a ki meg akar szúrni karddal,
ha én a botomat a markomba fogtam! Lássuk, hogy ki a legény a
gáton.</p>
<p>Wammana szólalt fel.</p>
<p>– Nagyon jól van! Legyen egy scénában egyesítve mind a két
dráma. Egyszerre a szinpadon Sámson és Delila, meg a filisztinek,
és Zsuzsanna Abrekhel.</p>
<p>– Bravó! Chaire! kiáltá az asztaltársaság. Zsuzsanna tapsolt.
Koleikháb pedig irigyen és fogait összecsikorgatva, <span class=
"pagenum"><a name="Page_174" id="Page_174">-174-</a></span>
rikácsolt közbe: «dæmoni gondolat! az aphrodisis és
hæmothypos<a name="FNanchor_65" id="FNanchor_65"></a><a href=
"#Footnote_65" class="fnanchor">65)</a> egyesítve! A Messalinák, a
Poppæák, a Zoémiások nem találtak ki ilyen orgiát.»</p>
<p>Csak azt sajnálja, hogy nem ő a mima ebben a pokolparadicsomi
drámában.</p>
<p>– Menjetek fel a színpadra! parancsolt a vajda.</p>
<p>Erre felálltak az asztal mellől a pantomimia szereplői. A
hölgyek vezették a férfiakat: ők ismerték a járást a
Bafomet-templom titkos folyosóin. Elől ment Zsuzsanna Abrekhel,
utánuk Delila Sámsonnal.</p>
<p>Egy szűk márvány csigalépcső vezetett fel a folyosótól az
orgonához.</p>
<p>A színpad a karzat mellvédjéig volt felemelve, a két szélső
oszlop köze öltöző-kabinokat rejtett. A háttérben volt az orgona,
fényes sípjaival, aranyozott arabeszkjeivel és macskafejű szárnyas
angyalkákkal.</p>
<p>A jobb oldalán a színpadnak volt Delila pompás keleti sátora
tigrislábú kerevetével, tigrisirhával letakarva, czifra füstölő
árasztott kábító ámbra-illatot. A bal oldalon volt a hagyományos
hársfa és cserfa (ott volt mind a kettő), közöttük a
márványmedencze, mely fölé egy faragott nympha tartott két felemelt
kezében titoktartó fátyolt.</p>
<p>A két hölgy betuszkolta Györgyöt az öltözőbe, a hol az Abrekh
jelmeze el volt számára készítve. A csikóssal egy perczig sem
hagyták egyedül találkozni. Visszatérett Delila utasítást adott
Sámsonnak, hogy hol találja costumejét: az orgona mögött s azzal
elfutott az öltözőbe.</p>
<p>Pelargus, az orgona mögé lépve, körültekintett. A hogy előre
tudta: az orgona mögött volt az a nagy gömbölyű ablak, mely a
Bafomet-templom hátulján a bástyára szolgál.</p>
<p>Ezt az ablakot felnyitá s kinézett rajta. Onnan a bástyáig öt
ölnyi lehet a mélység. <span class="pagenum"><a name="Page_175" id=
"Page_175">-175-</a></span></p>
<p>Azt épen végig éri a pányva. Ott van átkötve a derekán; ez a
csikós-jelmez kiegészítő része. Annak az egyik végét megkötötte az
ablak keresztfájához.</p>
<h2>XVII. FEJEZET.<br />
A MYSTERION.</h2>
<p>Ezalatt az asztalnál maradt társaság dalra kezdett. Pajkos
franczia madrigál volt. Dicsőítése a női hűtlenségnek. A refrainek
után felsivított a női kaczagás hangja, keverve a férfihang
hahotájával.</p>
<p>Egyszerre csak a torkába szakadt mindenkinek a nevetés. A
gyertyák, fáklyák egy percz alatt elsötétültek, minden láng lefelé
lobogott. Sötét lett.</p>
<p>Néhány hölgy keresztet vetett magára, s itt-ott egy «Jézus
Mária» hangzott el.</p>
<p>Csak a nagymester nem ijedezett.</p>
<p>– Hahaha! Ne rémüljetek meg! Nem a Malach Hamovesh angyal jelent
meg. Valaki kinyitotta a hátulsó ablakot.</p>
<p>Percz mulva ismét világos lett, a gyertyák vígan lobogtak. Az
ablak ismét be volt téve.</p>
<p>A világossággal aztán a dévaj kedv is visszatért s tovább
énekelték a madrigalt.</p>
<p>– No most csend! Ott jön Delila.</p>
<p>A legelső alak volt a kanaháni hölgy, a ki a karzaton megjelent.
Korhű jelmez volt rajta, a minőt a palæstinai nők viselnek. Földön
huzott hosszú kantus, sárga és vörös csíkos gyapjuszövetből, melybe
arany és ezüst madarak voltak hímezve, azt egy tarka öv szorította
át a derekán, s egy másik öv lazán volt keresztül vetve a
tomporain, patyolat ingujj omlott alá a válláról, tíz sor kláris, s
ugyanannyi ezüst pénzfűzér takarta a keblét, a feje fehér
turbánalakú tekercscsel volt körülcsavarva. S ugyanannak
<span class="pagenum"><a name="Page_176" id=
"Page_176">-176-</a></span> a könnyű egyptomi szövetnek a végei át
voltak kötve az álla alatt s körülcsavarva a nyakán; az egész nőből
nem látszott ki más a sok gunya közül, mint az a keleti barna arcz,
nagy fekete szemeivel, vérpiros ajkaival. Aztán meg egy, a
turbántekercs alul árulóan kihagyott fekete hajfonadék, mely térdig
kigyózik alá.</p>
<p>A csábító Delila teljes fegyverzetében.</p>
<p>De talán épen az a csábító benne: megtalálni e sok titokőrző
gunya között a tündért? A kanaháni hölgyek kantusa nem volt varrva,
csak szalagokkal összekötve.</p>
<p>Kezében egy hárfa-alakú háromszögletű lant volt: annak a húrjait
elkezdé pengetni, lanyhán végig dűlve a kereveten s teljes
fuvolacsengésű hangon egy dalt énekelt hozzá, mely valóban a világ
nyelvét képviselte, olyan érthető, mint a csalogány dala: valami
assyr szerelmes románczot. (Delila szerepét Io Abulfeda herczegnő
játszotta: ott a hol ő felnőtt, még ismerték a mór és kanaáni
dalokat.) Ilyen szerelmes dalt csak a madaraktól lehet
eltanulni.</p>
<p>A dalra előjön Sámson. Igen egyszerű jelmezt visel. Fehér gyapjú
zubbonyt, vörös szegélylyel, melynek a szélein körül aggatott arany
és ezüst pléhdarabok csüggnek, csillag, félhold és háromszög
alakban, lábain fatalpú bocskorok, vállán oroszlánbőr keresztűl
vetve, mely sörényes fejével a mellét takarja, izmos karjai és
vállai mezetlenek, haja úgy van, a hogy volt: szirony közé fűzve.
Sámson és hortobágyi csikós egyforma hajfonást viseltek. Minden
fegyverzete az egyetlen ólmos bot.</p>
<p>Delila odacsalogatja őt maga mellé a kerevetre. Kezdődik az
érdekes jelenet, a hol Sámson és Delila egymás titkait fürkészik.
Mindegyik nagy árt szab a maga titkáért.</p>
<p>Delila leereszti a sátor függönyét: árnyékban maradnak.</p>
<p>Ekkor a tulsó oldalán a karzatnak előjön Zsuzsanna.</p>
<p>A mint megjelenik, nem lehet mást látni, csak őt.</p>
<p>Tündéralakját leplezi egy fátyolköntös, abból a
«daccamuszlin»-ból, <span class="pagenum"><a name="Page_177" id=
"Page_177">-177-</a></span> melyet ha a harmatos pázsitra
terítenek, nem látszik meg a fűvön. Még csábítóbb, mintha semmit se
viselne.</p>
<p>Félénk mozdulatait meghazudtolja keblének nyugtalan pihegése,
melyet fél kezével iparkodik visszafojtani. Mutató ujját ajka előtt
tartja, mintha a fáknak, virágoknak hallgatást intene.</p>
<p>A vízmedencze márvány lépcsőjét érintik rózsaszínű lábujjai.</p>
<p>Összerázkódik.</p>
<p>Meglátta saját alakját a sötét víztükörben, s egyszerre mind a
két kezével előre húzza hosszú dús leomló hajzatát, s azzal, mint
egy tündérpalásttal, betakarja magát.</p>
<p>A «hársfa» lombjai körül egy tolvaj napkarika odavetődik az
arczára. Felemelt tenyérrel védi magát ellene nagy szemérmesen.</p>
<p>Közbe jön egy improvisált jelenet, a mely nem lehetett
betanulva. Az ódon épület gerendái között éjjeli pávaszempillangók
tanyáznak. Egyike e gyönyörű phalænáknak körülrepkedi a fénylő
hölgyalakot s nagy küzdelem támad kettőjük között. Zsuzsanna
kergeti két kezével a vakmerő szárnyas udvarlót, minden
mozdulatával új csábalakot öltve, míg utoljára a nagy fénytől
elvakult pillangó beleakad a hajzatába. Akkor aztán elfogja azt, s
kegyetlen diadallal veszi a két kezébe. Kitépje a szárnyait? Meg
elmosolyodik. Hisz nem büntetésre méltó az, a ki a szép hölgyet
világító bálványnak nézte.</p>
<p>– Hess! Eredj a nénédhez, súgja a lepkének s áthajítja azt
Delila sátorába.</p>
<p>A pávaszem pillangónak is Ió a neve.</p>
<p>Most megjelenik a negyedik alakja is a mysterionnak.</p>
<p>Elősettenkedik a myrtus-bokrok közül Abrekh: az ifju
szerelmes.</p>
<p>A hires tarka köntös van rajta, melyért a bátyjai olyan nagyon
irigykedének rá; kezein, lábain kösöntyűk, a fején arany abroncs,
mely fehér főkötőformát szorít a homlokához. <span class=
"pagenum"><a name="Page_178" id="Page_178">-178-</a></span> Vállán
az a kurta, hagyományos köpeny, mely olyan könnyen elszakad, ha
czibálják.</p>
<p>Egész arcza megdicsőülést fejez ki.</p>
<p>Halkan lopózik oda bálványozott hölgye mögé s félénken,
tétovázva egy csókot lop annak vállára.</p>
<p>Zsuzsanna kéjes ijedtséggel fordul vissza felé.</p>
<p>Arra a bünös oda omlik a lábaihoz, kérve, hogy ölje meg
vakmerőségeért.</p>
<p>Zsuzsánna int neki, hogy hallgasson. S két szájat egyszerre
elhallgattatni: annak igen egyszerű módja van.</p>
<p>Ez volt az első csók. A néma, a halálra itélt csók. A melynek
ott kell meghalni, a hol megszületett.</p>
<p>Csakhogy ez a halott nem engedi magát eltemetni.</p>
<p>Dicsekedni akar a boldogságával. A csókot a hang teszi
csókká.</p>
<p>A hölgy ijedten inti, feddi, szidja.</p>
<p>Az ifjú ráfogja a fülemülére, hogy az csattogott.</p>
<p>Hiába! már meghallották s oda lenn a néző közönség egész
csók-chorussal visszhangozik reá.</p>
<p>Sámson félre hárítja a sátor függönyét, kémlelve.</p>
<p>– A fülemülék csattognak: suttogja Delila. Hát te mit ügyelsz
most a csalogányokra, mikor én vagyok melletted?</p>
<p>És a csók az a csodaszörny, a mi önmagát teremti: egyből
születik száz.</p>
<p>Az indulat őrjöngéssé magasul, a lélek egészen testté lesz:
gondolat nincs többé, csak érzés. Emlékezet, büszkeség, félelem,
minden elenyészik, oltárlépcső, vérpad zsámolya, megölt vetélytárs
ravatala mind elég jó az elszabadult chimærának. Utoljára is
chimæra az egész.</p>
<p>És mégis ragályos.</p>
<p>A mysterion szerint az következett volna, hogy Sámson elárulja
legyőzhetlen erejének titkát. Akkor aztán jön a végzetes olló, mely
a hatalmas hajfürtöket lenyirja. Csakhogy ezért Delila áldozatokat
hoz. Már tudniillik az a kanaánbeli csábhölgy. Hanem az asphaleia
Delilája önző volt. <span class="pagenum"><a name="Page_179" id=
"Page_179">-179-</a></span> Ő a mint tapasztalá, hogy Sámson
kitalálja a titkát, nem játszotta végig a szerepét, hanem mielőtt a
Sámsonjának a hajfürteit levágta volna, elkiáltá magát:</p>
<p>– Vigyázz, Sámson! rajtad a filiszteusok!</p>
<p>E jelkiáltásra előlépett a nászsátor mögül a filiszteus.</p>
<p>Wammána, meztelen karddal a kezében.</p>
<p>Sámson félrelökte Delilát s előjött a sátorból, marokra fogva
ólmos fütykösét. Csakhogy a haja nem volt levágva, mint annak a
másik Sámsonnak. Nem veszté ott az erejét az asszonynál.</p>
<p>– Állok elédbe!</p>
<p>Zsuzsanna mind a két karjával ölelve tartá Abrekhet, szive ott
dobogott annak a szivén.</p>
<p>Sámson háttal fordult feléjük.</p>
<p>Kezdődött az egyenlőtlen viadal. Egyiknél bot, a másiknál
kard.</p>
<p>És annak, a kinél a bot van, nem szabad visszaütni.</p>
<p>Abrekh, még a varázslat mámorában is észrevette a gonosz
játékot.</p>
<p>– Annak a kardnak hegye van! kiáltá hangosan.</p>
<p>– Mi gondod neked most a kard hegyére? suttogá Zsuzsanna. Az én
szemembe nézz! ott a te halálod!</p>
<p>De Abrekh mindenképen kiszabadítá a fejét az ölelő karok közül,
hogy a viaskodást lássa.</p>
<p>S egyszerre valami fagyos dermenet állta el minden idegét.</p>
<p>Látta már, hogy mit akarnak tenni ezzel a csikóssal.</p>
<p>Szembeállítják a leggyakorlottabb spadassinnal. Azzal a
mestervivóval, a ki vágtató paripa hátáról kettős döféssel bele
talál a szerecsenfő szemeibe egy villámpercz alatt.</p>
<p>Most érté már, hogy mi jelentése van ennek a szónak:</p>
<p>«Van már korax!»</p>
<p>A kimult vak Sámson helyébe új kapuőrt kell helyezni. Másik vak
Sámsont.</p>
<p>Miért épen ezt? Ezt a rokonszenves alakot, a kihez ő
<span class="pagenum"><a name="Page_180" id=
"Page_180">-180-</a></span> kimagyarázhatlan rokonszenvet érez? A
kinek testi erejét, lelki nyugalmát bámulja, irigyli? Miért
szemelték ezt ki, hogy megnyomorítsák?</p>
<p>De ez az ember hatalmasan védi magát. Mintha csak ő maga is
mester volna a kardvivásban: remekül tudja magától elhárítani a
karddöféseket.</p>
<p>Ismeri ez a regulát! A fejszúrásnál nem hátra kell kapni a
fejét, hanem egyszerre alásunyni, mintha a nyakcsigáját szegte
volna.</p>
<p>Wammána kardja már kétszer döfött el a semmibe a Sámson feje
fölött.</p>
<p>Abrekh borzadozott, mintha a láz törné.</p>
<p>– Ne reszkess te kölyök! suttogá Zsuzsanna, ha azt nem akarod,
hogy megfojtsalak! Ne nézz oda! Ne mereszgesd a szemeidet!</p>
<p>S egyik szemét a másik után tapasztá le csókjaival.</p>
<p>Sámson vette észre már a gonosz szándékot.</p>
<p>– Hohó! uracskám! Te a szememet akarod kiszúrni? Abból semmi sem
lesz.</p>
<p>S nevető arczczal védte magát a megújított támadások ellen.</p>
<p>Abrekh vonaglott az ölelő hölgy karjai között.</p>
<p>Erre Zsuzsanna egyet fordított rajta, úgy hogy Abrekh jutott
háttal a viaskodók felé, ő pedig szemközt látta a jelenetet. A
szerelem és a vérszomj kéjét szívhatta egyszerre.</p>
<p>A bottal védekező Sámson egyre tért veszített a folyvást
fortélyosabban támadó ellenféllel szemben: Abrekh már közeledni
hallá a lábdobogását. Ha megbotlik a vízmedencze párkányában, akkor
el van veszve.</p>
<p>Egyszerre eltaszítá magától a szerelmes asszonynak a fejét, a ki
őt forró csókjával akarta megnémítani, s teljes erejével elkiáltá
magát:</p>
<p>«Magyar! Üsd!»</p>
<p>Erre a szóra a csikós egyszerre kinyujtá azt a hosszú karját, s
a bot ólmos vége, mint az istennyila, úgy csapott <span class=
"pagenum"><a name="Page_181" id="Page_181">-181-</a></span> le
Wammána fejére: lehetett hallani a csontnak a recsegését.</p>
<p>Wammána egyszerre eldobta a kezéből a spádát. Egy perczig a
halál vigyorgására torzult el az arcza. Úgy volt, mint a ki egy
véletlen tréfa fölött nevet: azután megfordult a sarkán, a két
kezével felkapkodva a levegőbe, mint a ki táncznak indult, s azzal
hanyatt vágta magát a színpadon, a fején kapott sebből kiszökelt a
vér s odahullott Delila arczába, a ki ájultan rogyott le a kerevet
mellé.</p>
<p>Ekkor Zsuzsanna hevesen taszítá el magától Abrekhet, s felszökve
az ifjú öléből, kétségbeesett sikoltással rohant oda Wammanához,
önfeledten kiáltva:</p>
<p>«Jacintóm! Szerelmem!»</p>
<p>S megragadta annak a fejét és csókolta az ajkait, hosszú lengő
haja beteríté – a holt testét.</p>
<p>Az ifjú meg volt zsibbadva testben, lélekben.</p>
<p>Az ő szerelmese volt Wammána! Ez a tündér! Ez az istennő
szeretője volt az ő mesterének.</p>
<p>Akár csak az ő fejére csaptak volna azzal a nehéz buzogánynyal.
– Elkezdett sirni.</p>
<p>Sámson odaugrott hozzá s felrántotta őt fektéből.</p>
<p>– Herczeg! kiálta rá francziául. – Menekülj innen! Itt
gyilkosaid vannak. – Te Rákóczy Ferencz fia vagy: Erdély
nagyfejedelmeé. – Én küldelek apádhoz. – Nevem: Pelargus. – Vezér
voltam apád alatt. – Ott az ablak. – Egy kötél van rákötve. Azon
megmenekülhetsz. Fuss a karámhoz. – Ott bajtársaim fogadnak. –
Visznek hazádba, a hol várnak rád. – Én itt maradok és védem a
feljárást, hogy ezek itt ne üldözhessenek. – Fuss innen! – Ez a
pokol!</p>
<p>György futni készült, de egy perczre megállt.</p>
<p>– Mért nem sietsz? kiálta rá Pelargus.</p>
<p>– Nekem nem szabad elfutnom, mert holnap reggel találkozásom van
élethalál viadalra marchese di San Carloval. <span class=
"pagenum"><a name="Page_182" id="Page_182">-182-</a></span></p>
<p>– Szerencsétlen! Az a te testvérbátyád! Egymást akarjátok
megölni! – S ezért az asszonyért itt?</p>
<p>György futott már. Az ablak csörömpölt, a mint kivágta.</p>
<p>A hideg szél befújt az ablakon s lenyomta a szövétnekek
lángját.</p>
<p>A Sámson pedig megragadta annak az asszonynak azt a szép hosszú
haját s annál fogva felkapva a levegőbe, keresztül hajította azt a
karzat mellvédén a hívei közé.</p>
<p>Azzal odaállt a csigalépcső bejárata elé.</p>
<p>– És most jöjjetek, Sisera hadai! a hányan vagytok s próbáljatok
ide felhatolni.</p>
<h2>XVIII. FEJEZET.<br />
EGYÜTT A KOPONYÁKKAL.</h2>
<p>György szerencsésen lejutott a gömbölyű ablakból a
pányva-kötélen a bástyára.</p>
<p>Csak egy gondolatja volt: az, hogy most futnia kell innen.</p>
<p>Minő utat czikázott végig a lelke néhány percz alatt.</p>
<p>A mámorító csókok! – Aztán a borzalom, hogy egy embert
megvakítanak a szeme láttára! – «Üsd, magyar!» A mesterét agyonüti
az idegen ember! – A bálványistennője átalakul egyszerre egy undok
hetærává! – Te Rákóczy Ferencz fia vagy! – A kit meg akartál ölni,
az a bátyád! – Fuss innen! – Az apádhoz! A fejedelemhez!</p>
<p>Egészen meg volt kábulva.</p>
<p>Hova fusson?</p>
<p>Rejtélyes megszabadítója azt mondta neki: fuss a karámhoz, a
méneshez!</p>
<p>De merre van ez a karám? Hogy találjon ki a városból? Bécs város
nagy erdő! <span class="pagenum"><a name="Page_183" id=
"Page_183">-183-</a></span></p>
<p>S azonfölül be van kerítve sánczokkal. Épen ott állt egynek a
szélén. Nyaktöréssel jár a leugrás. S az árok tulsó oldalán is fal
van. Arra meg nem lehet felmászni.</p>
<p>«Halt! wer da!» rivallt rá a bástyán járó őr.</p>
<p>Ez a kiáltás felrázta kábulatából. Lefutott a bástyára vezető
lépcsőn. Onnan aztán, hátra sem tekintve, berohant a szűk
utczába.</p>
<p>Bécs város még akkor olajlámpásokkal volt világítva, azok is
nagy távolokban pislogtak. Tisztességes éjjeljáró ember lámpást
vitetett maga előtt s jámbor családapák a zsebükben hordták a
rézfödelű kézi lámpát, melylyel maguknak haza világítottak.</p>
<p>Györgynek a fejét a valóban átélt viziókon kívül még az a
philtra is kábítá, melyet utoljára megitattak vele. Azt képzelte,
hogy minden utcza olyan szűk, hogy hol az egyik, hol a másik
oldalába ütődik a tenyerével.</p>
<p>«Hát nem akar ennek a «hunczfut utczának» vége
szakadni?»<a name="FNanchor_66" id="FNanchor_66"></a><a href=
"#Footnote_66" class="fnanchor">66)</a></p>
<p>Azután meg azt vették fel az utczák, hogy felfelé emelkedtek,
mintha az égbe akarnának hágni.</p>
<p>«Átkozott «Kaczensteg»! Mikor jutok már fel a tetejére?»</p>
<p>Azt képzelte, hogy futnak utána, s kiabálják mindenfelől:
«fogjátok el!»</p>
<p>A mint aztán egy tágas utczába kijutott, egyszerre csak egy
szörnyalak állta el az útját. Óriás volt: legalább is másfél öles.
A dereka kigyó, a fején vas sisak, a két kezében pőröly és vas
patkó.</p>
<p>Ez a meseszörny volt a «Radelsäule». Még akkor Bécs utczáin, a
hol egy kovácsműhely volt, azt a gyalogjáró közepére kiállított
tölgyfaoszlop jelezte, ellátva a mesterség jelvényeivel.</p>
<p>György dühbe jött e szörnyeteg látására s a mámor <span class=
"pagenum"><a name="Page_184" id="Page_184">-184-</a></span>
bátorságával neki rohant és átnyalábolta. Földhöz akarta vágni. Az
lett belőle, hogy maga esett össze a kovácsoszlop előtt s ott
elnyomta az álom. Álmodott rémségeseket, a kövön fekve.</p>
<p>Arra ébredt fel, hogy a föld rázkódott alatta s pokoli zsivaj
hangzott a fülébe.</p>
<p>A mint felnyitá a szemeit, a rémálom folytatását látta maga
előtt.</p>
<p>Egy nehéz vasas szekér jött feléje az utczán: ökrök vontatták.
Attól rázkódott a kövezet.</p>
<p>Az a szekér tetézve volt megrakva csontokkal. Kéz és lábszárak,
vázak, legfeljül a koponyák.</p>
<p>S ezen a csonthalmazon ült egy csoport ember, a mennyi csak
ráfért, őrületes öltözetekben: férfiak, fejükön tarajos főkötőkkel,
palást helyett felöltött selyem szoknyákban, némelyiken olyan ing
volt, a melyik nagyon hasonlított holmi szemfödélhez: csakhogy
csupa rongy volt.</p>
<p>Többen pedig a kocsi mellett kullogtak, szurokfáklyával a
kezükben. Ha egy-egy koponya leesett a szekérről, azt elfogták
gurultában: «Hohó, Bruder Beinmann! ne szökj el!» s visszadobták a
szekérre.</p>
<p>Egy nagy csobolyó volt velük: az kézről kézre járt; az
akonájárul ittak.</p>
<p>És aztán dalolták hozzá, rikácsoló chorusban a népszerű bécsi
nótát:</p>
<div class="poem">
<div class="stanza"><span class="i0">«Egy napi jó
kedv:<br /></span> <span class="i4">Végy fürdőt<br /></span>
<span class="i0">Egy heti jó kedv:<br /></span> <span class=
"i4">Bortömlőt<br /></span> <span class="i0">Egy havi jó
kedv:<br /></span> <span class="i4">Disznót ölj.<br /></span>
<span class="i0">Egy évi jó kedv:<br /></span> <span class=
"i4">Megnősülj!<a name="FNanchor_67" id="FNanchor_67"></a><a href=
"#Footnote_67" class="fnanchor">67)</a><br /></span></div>
</div>
<p><span class="pagenum"><a name="Page_185" id=
"Page_185">-185-</a></span></p>
<p>Ez pedig nem volt káprázat, hanem egy nagyon egyszerű intézmény.
A Szent István templom katakombáiból, minthogy már nagyon
megteltek, takarították ki a legrégibb lakókat, hogy az újaknak
helyet szorítsanak. Ezeket a depossedáltakat aztán a városon kívül
elsirolták egy nagy közös sírgödörbe. Azok az éneklő legények a
sirásók voltak. Bizonyára nem tartoztak a társadalom felsőbb
osztályaihoz, sőt fel lehet tenni, hogy nagyon elzüllött ficzkók
voltak.</p>
<p>Ezt a szállítmányt csak éjjel lehetett a városon keresztül
vinni, a mikor rendes polgárember nem járt az utczán.</p>
<p>A mi a halotti köntösökből, szemfödelekből még épen megmaradt,
ez a sirásók osztályául jutott. Némelyik jól járt, a kinek
aranycsipkés főkötő maradt a markában. A koponyának nincs már arra
szüksége.</p>
<p>Egyik legény észrevette a földön fekvő alakot.</p>
<p>– Nené. Itt is van még egy! No gyere pajtás: téged is elviszünk
a temetőbe.</p>
<p>György kábultan bámult a világba.</p>
<p>– Temetőbe? hebegé. – Valami ösztönszerű sugallat támadt az
agyában. Az bizony nagyon jó lesz. Vigyetek a temetőbe.</p>
<p>Annyit sejtett, hogy a temető kívül van a városon, s hogy ő neki
nagyon jó lesz az valamire, ha a városból kijuthat.</p>
<p>A legények kaptak a tréfán s feltették az ifjut a szekérre.</p>
<p>Furcsa maskara volt. A bibliai József tarka jelmezében.
<span class="pagenum"><a name="Page_186" id=
"Page_186">-186-</a></span> Valami részvényesnek nézték a mult
esteli proczessióból, a kinek nagyon meg talált használni a
mulatság.</p>
<p>A vén kocsis, a ki az ökröket vezette, megszánta, hogy olyan
nagyon didereg s megkinálta a butykosából.</p>
<p>Régi gyógymód mámor ellen az alkohol.</p>
<p>Attól a korty pálinkától félig-meddig eszére tért.</p>
<p>– Hová megy ez a szekér? kérdezé az ökörhajtótól.</p>
<p>– Ki a temetőbe.</p>
<p>– Hisz a bástyakapu be van zárva.</p>
<p>– Kinyitják ennek a szekérnek.</p>
<p>– Akkor én is megyek.</p>
<p>– Hol lakol úrfi?</p>
<p>– Ha én azt tudnám?</p>
<p>– Hát hova akarsz menni?</p>
<p>– Megállj csak! A Bärenhaushoz. – Nem. Nem. – A karámhoz.</p>
<p>– Mi az a karám?</p>
<p>– A hol a vad lovak vannak.</p>
<p>Ezen aztán az egész társaság röhögött.</p>
<p>Vad lovak! Bécsben! «Der meint die Heupferde!»<a name=
"FNanchor_68" id="FNanchor_68"></a><a href="#Footnote_68" class=
"fnanchor">68)</a></p>
<p>– Hát hogy híják a tátit? kiáltotta fülébe az a legény, ki a
földről fölszedte. – Azt nem kérdem, hogy téged hogy hínak? mert
azt nem tudod.</p>
<p>György megerőtette az eszét. Hogy is hívják az ő apját? Giunchi
gróf? Az nagyon régen volt. – Marchese di San Christina? – Az is
elmult már. Igazat kell mondani becsületes emberek között, s ezek
bizonyára becsületes emberek.</p>
<p>– Az én apám Rákóczy Ferencz…</p>
<p>Erre a névre általános «hujjahó» ordítás támadt a legénység
között.</p>
<p>– Rákóczy Ferencznek a fia? Hisz akkor te egy princz vagy? Héj
Sündfegerek! Dallingerek.<a name="FNanchor_69" id=
"FNanchor_69"></a><a href="#Footnote_69" class="fnanchor">69)</a>
Kezet-lábat csókoljatok <span class="pagenum"><a name="Page_187"
id="Page_187">-187-</a></span> a princznek! Megkerült a Rákóczy
Ferencznek a fia.</p>
<p>A lármás bohó had majd szétszedte furcsa hódolatával az ifju
embert. Alig tudott szóhoz jutni bámultából.</p>
<p>– Hát ismered te az én apámat? kérdé hebegve a mostkerült
pajtástól.</p>
<p>– Hogy ismerem-e? Hisz mindennap látom azzal a két
kukucsálómmal. Az a Malach! A király.</p>
<p>– Miféle király?</p>
<p>– Hát mind a húsz nemzetnek a királya.</p>
<p>Azzal gyorsan elhadarta neki mind a húsz nemzet nevét. Soha sem
hallott azok közül egyet is említeni valaha.</p>
<p>– És te micsoda nemzethez tartozol? kérdé György.</p>
<p>– Én Kammesierer vagyok. Diákul is tudok. Vinus, vina, vinum!
Vinum est divinum! Deo gratias! Rogo humillime. Det mihi
elemosinam. Nec parentem, nec marentem habeo: solummodo unum
fratrem, sed est etiam puella. – Hát te tudsz-e diákul?</p>
<p>– Nem tudok.</p>
<p>– Hát «kart»-ot tudsz? Briefelwetzerolni tudsz?</p>
<p>– Nem is értem, mi az?</p>
<p>– Hát bregolni? genffolni? fladerfaszolni? Egyiket sem?</p>
<p>György csak a fejét rázta mindezekre. Idegen szavak voltak
ránézve.</p>
<p>Ah! hát csak Blickschlager vagy? Részegen feküdni az
<span class="pagenum"><a name="Page_188" id=
"Page_188">-188-</a></span> utczán, s felszedetni magadat? Igazi
princzhez való hivatal! No majd örül az apád, ha megint megkaphat.
– Sokszor emlegetett az öreg. – Elloptak tőle a kandirerek, mert
nagyon szép gyerek voltál, s eladtak a Mizraimitáknak. No nem igaz?
Egyptomból jöttél? A szép Potifárné volt az asszonyod? Abrekh volt
a neved?</p>
<p>Györgynek a feje még jobban elkábult erre a beszédre. Honnan tud
ez az idegen ember ilyen titkokat?</p>
<p>– No lesz ma nagy szabbath a mirákelpalotában, ha a Malach
meglátja a visszakerült Flicket: lesz Breitfúsz, meg Regenwurm, –
hordóval a Schürnbrand erre a nagy ünnepre, a Klenknerek tánczolni
fognak a Billträgerinekkel.</p>
<p>S az egész díszes társaság ujjongása kisérte ezt a beszédet,
melyet úgy látszott, hogy értettek.</p>
<p>György pedig azt képzelte, hogy egy idegen planétába esett be,
mint Klimius Miklós, a kiről az inasától hallott meséltetni. Majd
mindjárt jönnek azok az emberek, a kiknek csak egy lábuk van, s
beszéd helyett, a felhúrozott mellükön hegedülnek.</p>
<p>Az új pajtás, a ki magát Kammesierernek vallotta, egész
bizalmával megtisztelte.</p>
<p>– Ma én is lakodalmat fogok tartani. A Wunnenberggel, a legszebb
leánynyal fogok ma csókolózni: Bruderschaftot iszom vele. Tudod,
hogy ki volt a legszebb leány a világon? Hahó! Nem találod azt ki.
A szép Paradies Flóra! Milyen gyönyörű név! Flóra! A Blankenburgi
herczegnek volt a szeretője. – Szeretett az mást is. – Különösen a
szegény Kammesierereket. – Ha egy kántáló scholaris került eléje,
azt alamizsna nélkül el nem bocsátotta. – Megtudta a herczeg. –
Méregbe jött rajta. Kapta magát, mikor a szép Paradies Flóra
édesdeden aludt, egy hosszú rézszöget keresztül ütött a halántékán.
Nézd, most is itt van a rézszög a fejében.</p>
<p>Azzal elővett a táskájából egy eldugott koponyát s odatartá
György elé. <span class="pagenum"><a name="Page_189" id=
"Page_189">-189-</a></span></p>
<p>– Hát nézd! Lehet ennél szebb koponya a világon? Milyen szép
állkapocs! A két sor foga csupádon igazgyöngy. Nem csókolni való?
Héj rózsám, violám! Szép Paradies Flóra. Szereted-e még az
alamáziát? Ma együtt iszunk dosztig. Te az én számból, én a
tiedből! Schmollis! Fiducit! Szép halálfő!</p>
<p>A czimboraság röhögött és toporzékolt.</p>
<p>– Nem teszed te azt meg! ingerkedék vele a vén kocsis.</p>
<p>– Nem teszem meg? Akár mindjárt! Töltsd ide a szájába azt az
alamaziát!</p>
<p>Meglett a kivánsága.</p>
<p>Akkor aztán feltartotta magasra a tenyerébe fogott koponyát.</p>
<p>– A te egészségedre tündérszép Paradies Flóra! ott a
másvilágon!</p>
<p>– Ne az égben keresd azt, hanem a pokolban! kiáltozának rá a
czimborák.</p>
<p>Azonban még sem válthatta be a szavát, mert a mint a szájához
akarta vinni azt a szörnyű serleget, az egyik ficzkó odatartotta a
szurokfáklyát, s attól a borszesz lángra lobbant, s a kék-zöld tűz
egyszerre tódult ki a koponya minden nyilásán.</p>
<p>– No most csókolódjál a szép Flórával, Kammesierer.</p>
<p>A ficzkó aztán úgy tartotta a kezében magasra emelve a
lángsugárzó koponyát, míg a csonthordó szekér eljutott a
Rothenthurm-kapuhoz.</p>
<p>A zakatoló szekér zörgése előidézte az őrszobából az alabárdos
kapuőrséget.</p>
<p>A kulcsár tudni akarta, hogy ki az, mi a neve, a ki éjfél után a
Rothenthurm-kapuján ki akar menni. Mi czélja van?</p>
<p>A Kammesierer szolgált neki az urak és hölgyek neveivel, a kik a
szekeret elfoglalják: herczegek és zászlós urak. Czéljuk egy kis
kéjkirándulás a zöldben.</p>
<p>– Nem a döglött méltóságokat kérdem, hanem az eleven
gazficzkókat. <span class="pagenum"><a name="Page_190" id=
"Page_190">-190-</a></span></p>
<p>– Semmi gazficzkók! Respekt, uram! Tessék salutáltatni az
őrséggel. Ez itten princz Rákóczy! a király fia!</p>
<p>Arra aztán a kulcsár is nevetésre fogta a dolgot: az alabárdosok
tisztelkedtek a lándzsáikkal, hanem a lándzsanyéllel ráhúzkodtak a
hátulmaradók irháira. A kapu lánczai csörömpöltek, a szekér
kidöczögött a felvonó hidon.</p>
<p>György szerencsésen kijutott a városból.</p>
<p>Még azután a folyami hidon kellett átdöczögni a szekérnek. A
tulsó parton már puszta tér volt, s ágyulövésnyi távolban kezdődött
a külváros, alacsony házaival, lámpástalan utczáival.</p>
<p>A csipős szél jól esett György lángoló agyának itt künn a
szabadban.</p>
<p>Az új czimbora odadörmögött a fülébe:</p>
<p>– No komám! Ha valami okod van a klems-kerülésre, vagy a
dolmántól félsz, itt most nincs schmalkachel, bizd a trittlingre a
dolgot! Aztán csak mindig a nyomomban tarts. Meg nem állunk a
mirákelpalotáig.</p>
<p>Néhány percz alatt mind leugráltak a ficzkók a szekérről s
egyszerre elpárolgott az egész csapat, mintha a föld nyelte volna
el őket. A fáklyások egyedül maradtak a szekér mellett. Ezek
lehettek az igazi sírásólegények. A többi a díszes alvilág
nemzetségéhez tartozott, a kik kapuzárás után benn rekedtek a
városban (vagy épen valami sötét keresetben jártak) s ezzel az
alkalmatossággal utazának a kapun keresztül, mind valamennyien a
csavargók hatalmas czéhének tagjai. <span class="pagenum"><a name=
"Page_191" id="Page_191">-191-</a></span></p>
<h2>XIX. FEJEZET.<br />
A CSAVARGÓK ORSZÁGA.</h2>
<p>Valóságos állam volt az államban. (Status in statu).</p>
<p>Huszonnyolcz nemzetségre voltak felosztva, mindegyiknek saját
elnevezése, külön mestersége, hivatása, a melyre kora
gyermekkorától betanították az emberét. Még nyelvüket is úgy lopták
össze: németből, tótból, zsidóból, czigányból, a mit egymás közt
beszéltek.</p>
<p>Az ő dominiumuk volt az utcza, a templomküszöb, a vásártér, a
kapualja; pénztáruk a persely, a tarisznya. Jövedelmük épen annyi
volt, a mennyi a mai napra kellett: holnapra nem volt szabad
eltenni semmit.</p>
<p>Egész légióra ment a sánták, vakok, nyavalyatörősök száma, a
némák kerepeltek, a vakok énekeltek, a félbolondok érthetetlen
kurjongatással vonták magukra a figyelmet. Voltak zarándokok, a kik
kopott szőrkantusban, kagylóval körített kalapban, keresztvégű
vándorbottal járták be a várost s beszéltek a szentföldön szerzett
tapasztalataikról. A vándorló diákokat meg lehetett ismerni arról,
hogy diákul kántáltak s minden öltönydarabból ki voltak nőve;
egészen tisztességes öltözetük volt a tönkrejutott kalmároknak, a
kiknek a hajdemákok mindenüket elrabolták. Ellenben alig akadt meg
a rongy a pogány fogságból hazaszabadult rabok testén s látható
volt a meztelen csánkóikon a bilincstörés hege. Bűnbánó leányok
betakart arczczal jártak a vásárban s vezeklésük jeléül nyirfaággal
verték a meztelen hátukat. A Lázárok sáfránynyal besárgítva jártak
házról-házra, nyöszörögve, hálálkodva. Ellenben voltak nemes
uraknak öltözött csavargók is, kik üldözőik elől menekültek s
ajánló levelekkel voltak ellátva. Sápadt leányok csodatevő
szűzeknek <span class="pagenum"><a name="Page_192" id=
"Page_192">-192-</a></span> adták ki magukat, a kik extaticus
állapotukban nem érzik, hogyha a karjukon tűket szurkálnak
keresztül, viziókat látnak, a megboldogultak lelkeivel beszélnek s
apró üvegcsékben csodaerejű vizeket osztogatnak mérsékelt árért. A
kártyavetőnők jövendőt mondanak, lopott jószág tolvaját kiolvassák,
szerelemitalt árulnak s rejtett kincseket segítenek fölfedezni. A
félkézkalmárok igyekeznek a hosszú ujjaikkal elkaparítani a
tolongásban az erszényeket, s a parasztokat rászedik hamis
aranyakkal. A kocsmákban lesnek prédájukra a hamis játékosok, a
kikhez az áldozatul kiszemelt parasztot a csaló madarak vezetik.
Éjjel folyik a munkájuk a betörőknek, a kik között megint
rangfokozatot képeznek a kik csak jó reggelt kivánnak, nyitott
ajtókon belopózva, a kik megint tolvajkulcsokkal remekelnek, a kik
aztán kecskelábbal törik fel a nehéz vasajtókat, s a kik végül
emberölésre is el vannak készülve.</p>
<p>És ezek mind egymás kezére dolgoznak, az egész társaság
összetart, egyetért. Vannak törvényeik, alapszabályaik, s van, a ki
törvényt tart közöttük: az a Malach, a király. Ezt szabadon
választják. S ez tesz igazságot a peres ügyeikben; büntetést oszt:
botoztat, korbácsoltat, akasztat. Életnek és halálnak ura, a milyen
egy király szokott lenni. Ő vezeti az állam ügyeit: ha valaki bajba
került, azt kiszabadítja. Kémeket tart. Az üldöző fogdmegeket
megvesztegeti. Házasságot köt és elválaszt, confirmál, rangot oszt,
kinevez. Felosztja a társaság jövedelmét, hogy mindenkinek jusson
belőle. Ünnepeket tart a társaság emlékezetes napjain, s ha
valakinek az a fátuma esik a társaságból, hogy az akasztófán végzi,
annak a nevét megörökíti. Megkeresztel és temetkezik. Ő a császár
és pápa ebben a társaságban!</p>
<p>Szokásuk a vagabundtársaság királyainak hires historiai neveket
«lopni» a maguk számára.</p>
<p>A mostaninak a neve Rákóczy Ferencz. Vagy a hogy a külföldi
tudósok irják: «Ragoczky». <span class="pagenum"><a name="Page_193"
id="Page_193">-193-</a></span></p>
<p>Nemzetségére nézve czigány. Nem magyar, nem német, nem
oláhczigány, hanem «kóbor czigány».</p>
<p>A magyar czigány «rom»-nak nevezi magát, a kóbor czigány
«zsidó»-nak.</p>
<p>Ennek a társaságnak nem is lehetne illőbb alakot keresni
királyul. Hatalmas öles termet, szivós izmokkal, széles vállal,
kicsiny kezei és lábai indus eredetére vallanak, maga a feje pedig
festőnek való modell. Tojásdad arcz, rézbarna szinű, csiga metszésű
száj, keskeny bajuszszal, mely göndör szakállával összefoly, fényes
fekete göndör haja domború homlokáról füle mögé csavarva, gazdag
hullámokban omlik vállaira. Igazi dalia.</p>
<p>A czigányneve (mielőtt királylyá választották volna) «Piránó»
volt, a mi czigányul annyit jelent, hogy «szerető».</p>
<p>Meg is érdemelte.</p>
<p>Már csak mi is maradjunk ennél a névnél, ne koptassuk azt a
Rákóczyt.</p>
<p>Mikor ez az alak végig megy Bécs utczáin, fején hatalmas
báránybőrsüveg, foltos kék mentéjén lúdtojásnyi ezüst filigrán
gombok; a mellén három csattos mentekötő: a középső csatton
domborműben kiverve egy ágaskodó lovat fékező férfialak. Ez a vajda
családi czímere. Vörös nadrágját tenyérnyi széles szíj szorítja a
derekához, annak is nagy ezüst csattja van. Az egyik kezében viszi
a buzogányos nádpálczát, mely külömb a herczegi portások botjánál,
vagy a tambour majorénál. Azon is czímer van: egy kigyóval küzdő
oroszlán. Ez meg a vajdaság czímere. Hát mikor ebben a parádéban
megjelenik a piaczon, minden ember mutogat rá: «Ott megy a
csavargók királya! A Rákóczy!»</p>
<p>A hatóságnak van tudomása róla, hogy ez a király. Tetszik, hogy
ezt a nagy nevet kuszpitolja. Hadd szokja meg a publikum, hogy ezen
nevetni szabad.</p>
<p>Mert bizony szabad azon nevetni, mikor egy király az egyik
kezében a hatalmas vajdajogart emeli, a másikban <span class=
"pagenum"><a name="Page_194" id="Page_194">-194-</a></span> pedig
egy réz-üstöt tart a fülénél fogva, a melyben több üst van
beskatulyázva, s azokat árulja úton-útfélen a vásári népnek.</p>
<p>Mert a csavargók királya maga becsületes mesterséget űz.
Rézkondérokat készít. Az egész népe mind tolvaj, csaló, koldus. De
ő maga nem lop, nem csal, nem koldul. Úgy is illik. Ezért is van
tekintélye a népe között: ő csak vezeti az általános munkát.</p>
<p>Estére aztán, az angelus elhangzása után az egész csavargó had
elhagyja az utczákat, s takarodik haza.</p>
<p>Többfelé vannak az «otthon»-aik elosztva: egész strategiai
rendben.</p>
<p>Egy része a Bettlerstiege körül lakik, a Königinkloster táján. A
másik a Hernalsi úton, a mely menedéket virágos nyelven úgy hívnak,
hogy «Bad im Elend».<a name="FNanchor_70" id=
"FNanchor_70"></a><a href="#Footnote_70" class="fnanchor">70)</a> A
kiknek éjjeli munkájuk van, azok egy nagy pinczébe bujnak le a
Rothenthurm-utczában. De a főhadiszállás a «Kothluke»-nél<a name=
"FNanchor_71" id="FNanchor_71"></a><a href="#Footnote_71" class=
"fnanchor">71)</a> kezdődik. Ott van a király residentiája: a
mirákelpalota. Ott tartják a törvényszéket, ott csinálják a
haditerveket, s ott tartják a fényes lakzikat.</p>
<p>Mikor a koldusok, a csavargók ünnepet akarnak ülni, akkor mind a
mirákelpalotába gyülekeznek. Ott azután ledobják a rongyaikat,
mankóikat, lemossák a beteg szint, a ragyát az arczukról,
megnyilnak a szemeik, kiegyenesednek a lábaik; felöltöznek
gavalléroknak, menyecskéknek; csapra ütik a hordót; muzsikát
csinálnak s folyik a dáridó világos virradtig.</p>
<p>Azért csodapalota a neve, hogy így átváltoznak benne az
emberek.</p>
<p>A mirákelpalotát maguk a bécsiek is (a kik nem tartoztak a
díszes czéhhez) csak akkor látták, a mikor a Szent István tornyába
felmentek s annak a ballustrádájáról körültekintettek a vidéken.
<span class="pagenum"><a name="Page_195" id=
"Page_195">-195-</a></span></p>
<p>Nem volt valami csábító tájék. Kopár pusztaság közepett egy
rendetlen háztömkeleg, melynek közepéből valami furcsa nagy
épülettömeg emelkedett ki. A kupolájáról azt lehetne hinni, hogy
valami török mecset, csakhogy a tetejét sem minarét, sem gloriette
nem ékesíti, hanem egy öblös kémény, mely éjjel-nappal
füstölög.</p>
<p>Öreg emberek emlékeznek még rá, hogy a törökmegszállás idején ez
az épület volt a tábori sütőház, a hol a negyed millióra menő török
hadsereg számára a kenyeret sütötték. A kerek épületben volt
köröskörül száz sütőkemencze. Ugyanakkor támadtak azok a házak is
egy csoportban. A hadjáratok hienáinak a barlangjai voltak. Az a
sok markotányos, kufár, csiszár, uzsorás, rabkereskedő czigány, a
ki seregestől kisérte a török tábort s vásárt ütött a martalék
fölött, a mit a portyázó tatár csapatok összeharácsoltak. Ezek
vetették meg az alapját a jól rendezett tolvajtársadalom
fő-főmenhelyének. Maga a társadalom megvolt régen s már két
századdal előbb megvolt a constitutiója.</p>
<p>Hanem ennél jobb helyet nem választhatott ki magának.</p>
<p>Az egész környék vadvízjárta, egész évben sáros. Az egyik
oldalán a házcsoportnak a török temető, a másikon egy tőzegvágás. A
hátamögött a vesztőhely, kavicslepte avar közepén, melyet csak egy
fehér nyárfák közé elrejtett ház szakít félbe: az a gyepmester
háza. Nem kóborol ott más, mint elzüllött kutyák, a mik lehúzzák az
eleven embert; hollók, varjuk seregestől felszállnak a magányos
nyárfákra, meg arra a négy oszlopos szomorú emelvényre.</p>
<p>Egyetlen utcza vezet e háztömeg közé, a melynek jellemző neve a
«Kothluke».</p>
<p>Rászolgál a nevére: minden évszakban végtől végig sár, latyak és
deget. Azon szekér soha nem jár. A házak alacsonyak, rendetlenül
össze-vissza építve, itt deszka, ott vályogfal, zöld penésztől,
salétromtól belepett vörös tégla; zárt ajtók, papirossal
beragasztott ablakok, leskelődő lyukak <span class=
"pagenum"><a name="Page_196" id="Page_196">-196-</a></span> az
oldalfalakon. Néhol egy alacsony ajtajú bolt, melynek küszöbén
rongyokba bugyolált anyóka gunnyaszt.</p>
<p>A Kothlukéból nincs kijárás: zsákutcza az. Ellenben minden
házból van a másik házba átjárás, vagy a padláson, vagy földalatti
folyóson keresztül: lehet belőle szökni mindenfelé. Az utczaajtóra
nem is kerülnek az emberek: tudják a járást az egész labyrinthban.
Hasztalan jön ide a policzáj kutatni, motozni, nem talál meg semmit
és senkit. Még a mirákelpalotának a bejáratát se tudták felfedezni
soha. Csak látják, hogy a kéménye füstöl, de hogy hol járnak bele,
azt idegen meg nem tudja.</p>
<p>A míg a Kammesierer Györgyöt a Kothlukéig elvezette,
megismertette őt így sebes-kutyafuttában a helyzettel.</p>
<p>– No hallod-e Bruder, ez szerencsés fogás volt, hogy ma rád
találtam. A Malach ezért meginvitál malaczpecsenyére. Jobbkor nem
kerülhettél volna haza. Épen ma csipték nyakon a Ragoczkynak a
nagyobbik fiát.</p>
<p>– Az én bátyámat? kérdé György ijedten.</p>
<p>– Ha te is a Ragoczky fia vagy, akkor annak a nagyobbik fia
bizonyosan a bátyád: a phrálod.<a name="FNanchor_72" id=
"FNanchor_72"></a><a href="#Footnote_72" class=
"fnanchor">72)</a></p>
<p>– Hát miért fogták el a bátyámat?</p>
<p>– Azért, mert nagyon szerette a szenteket.</p>
<p>– Hát nem szabad a szenteket szeretni?</p>
<p>– De ő azokat a szenteket szerette, a kik ezüstből vannak
kifaragva.</p>
<p>– Lehetetlen!</p>
<p>– A biz úgy van. Ez a templáriusok közé tartozott.</p>
<p>Ezen még jobban elbámult György. Hisz ő azt hitte, hogy ő
tartozik a templáriusok szövetségéhez, a kik a Bafomet templomában
egészen mást csinálnak, mint a szenteket szeretik.</p>
<p>– Tudod: templáriusok azok, a kik a templomokban elbujnak,
becsukatják magukat, s aztán felnyitogatják a <span class=
"pagenum"><a name="Page_197" id="Page_197">-197-</a></span>
szentségtartókat s a mi szent ezüst és arany a kezükbe akad, azt
elszeretik a papoktól.</p>
<p>– S a bátyám ezt a mesterséget űzte volna?</p>
<p>– De nagy sikerrel. Majd meglátod, ha az öreg kipakol a te
feltalálásod örömére a közös kincstárból: mennyi drága billikom,
arany, ezüst bokály kerül onnan elő! Olyankor a koldusok mind
aranyból, ezüstből iszszák az áldomást.</p>
<p>– S a bátyám ebben részt vett? Pedig milyen lovagöltönyben
járt.</p>
<p>– Hja, pajtás, látsz te majd itt hímzett uribenás<a name=
"FNanchor_73" id="FNanchor_73"></a><a href="#Footnote_73" class=
"fnanchor">73)</a> vitézeket is. Azok is csak olyan begárdok, mind
a többi. Hanem tegnap rajtavesztett a princz. Valaki elárulta.
Nyakon csipték. Aztán kikötötték a pellengérre. Ha ott jártál volna
a vásártéren, megláthattad volna.</p>
<p>Györgynek rémledezett a tegnapi nap emlékeiből olyasmi, hogy
csakugyan látott valami népcsődületet a pellengér körül, mikor az
uri társasággal ökrös szekéren arra mentek, de akkor nem ügyelt rá.
Az ő bátyja lett volna az? A marchese di San Carlo?</p>
<p>Kábult fejével mindent el lehetett ma hitetni.</p>
<p>– És most mi történik a bátyámmal?</p>
<p>– Hát, hogyha a Malach ki nem tudja kaparítani a lurdéha<a name=
"FNanchor_74" id="FNanchor_74"></a><a href="#Footnote_74" class=
"fnanchor">74)</a> kezéből, bizony eljut abba a lakodalomba, a hol
a széló<a name="FNanchor_75" id="FNanchor_75"></a><a href=
"#Footnote_75" class="fnanchor">75)</a> a menyasszony.</p>
<p>Györgynek a szeme előtt kezdett vörös lenni a világ. Az járt a
fejében, hogy ő a bátyját erőszakkal ki fogja szabadítani.</p>
<p>Ezalatt eljutottak a Kothlukéig. A Kammesierer a legelső háznak
az ajtaját felnyitotta s azon bevezette Györgyöt. Aztán
keresztül-kasul hurczolta magával szűk folyosókon, csapóajtókon,
rozoga lépcsőkön keresztül, míg <span class="pagenum"><a name=
"Page_198" id="Page_198">-198-</a></span> egyszer aztán egy olyan
udvarba jutottak, a mely körül volt falazva, nem volt benne semmi
kijárás.</p>
<p>Csak egy kankalikos kút volt az udvar közepén, a kútostor le
volt bocsátva a kámvába.</p>
<p>A Kammesierer felhúzta a kútgémet, s beleállt a vederbe.</p>
<p>– No most ereszsz le engemet, aztán szállj le utánam.</p>
<p>György úgy tett, a hogy mondva volt neki.</p>
<p>Azon a kúton át volt a bejárás a mirákelpalotába. Egy földalatti
folyosó vezetett odáig, a melyből kőlépcsőzet kanyargott fel a
csapóajtóig. A mint azt a fejével felemelte a Kammesierer, előttük
állt a csodapalota.</p>
<p>A hajdani török tábori sütőház szilárd épület volt, a minőt a
törökök hagytak hátra mindenütt, a hol ideiglenesen is
letelepedtek. Egy nagy köröndöt képezett, melybe számtalan
kemenczeszáj tátongott körül. Hajdan kenyérsütő pestesek, most
pedig válogatott vendégszobák. Cabinets particuliers! Néhány meg
volt hagyva tűzhelynek, azokban lobogott a tőzegparázs. Lánczra
akasztott bográcsokban rotyogott a lakoma, a miben roppant
fakanalakkal kavargatott egy-egy félmeztelen alak. Egyik pestesből
pedig kovácsműhely volt alakítva, a hol rézkondérokat készítettek.
Ezeknek a tűzlángja világította meg az egész palotát csodálatos
lakóival együtt. A füst a nagy kéményen tódult ki, melyen a kupola
végződött.</p>
<p>Benn a köröndben úgy nyüzsgött az ember, mint valami országos
vásárban. Nem volt már koldusjelmez látható. Divatos stuczerek
udvaroltak felcziczomázott mamzelleknek, s egy pár hegedű és
klarinet zenéje mellett olyan szép menuettet jártak, mint akármely
salonban, a muzsikusok nem voltak már vakok s a tánczosok nem
voltak sánták, s a ki a colonnet fenhangon kommandirozta, szintén
nem volt ma siketnéma. A hosszú asztalnál javában folyt a lakoma s
a bográcsokból nagy czinkanalakkal osztogatták a húsos kását, a
mibe minden, a mi jó és drága, össze volt főzve, füge,
mazsolaszőlő, szerecsendió és avas szalonna. <span class=
"pagenum"><a name="Page_199" id="Page_199">-199-</a></span></p>
<p>Az asztalfőn ült a Malach. Csak a férfiak ültek, a hölgyek a
hátuk mögött álltak, ős aristocrata szokás szerint s a férfiak
fején keresztül nyulkáltak a tálba, természetesen kés, villa,
tányér nélkül, a hogy hajdan étkeztek a lovagkorban, midőn még
«Erkölcsös Henrik» rá nem diktálta az asztali rendet Bécs
lakosságára.</p>
<p>Volt ott mindenféle nyelven tartott beszéd, melyet mégis
mindenki megértett. A tolvajok régen feltalálták a volapükot.</p>
<p>A Kammesierer és a sírásók a sereghajtók lehettek már. (Éjfél
után járt az idő.) Az asztaltársaság nagy riadallal fogadta őket, s
rögtön helyet szorítottak számukra a hosszú padon. Egyszerüen ment
az. Az egész padsor neki vetette a vállát egymásnak, a ki a tulsó
szélén ült, az lemaradt a padról, így jutott helyhez az ujon
érkezett.</p>
<p>– No, Kammesierer! Mi hír a Kielámból?<a name="FNanchor_76" id=
"FNanchor_76"></a><a href="#Footnote_76" class="fnanchor">76)</a>
kiálta az asztalfőről a Malach.</p>
<p>– Jó hírt hozok, Malach. Megtaláltam a rajkódat. Tudod, azt, a
kit elvettek tőled az iltisek,<a name="FNanchor_77" id=
"FNanchor_77"></a><a href="#Footnote_77" class="fnanchor">77)</a>
ráfogták, hogy lopott gyerek, itt hozom. Ihol van! No hát,
legényke, mondd, hogy ki az apád.</p>
<p>György egész komoly orczával mondá:</p>
<p>– Az én apám Rákóczy Ferencz, a fejedelem.</p>
<p>– Az vagyok én! A Rákóczy Ferencz, a nagy fejedelem. A te édes
apád! Szeretett szép rajkóm. Csakhogy megkerültél. Nézzed, bibast!
Hisz úgy hasonlít hozzám, mintha csak a szájamon köptem volna
ki!</p>
<p>Azzal összeölelte, csókolta Györgyöt, s oda ültette maga mellé a
lóczára.</p>
<p>És György egészen meg volt elégedve, hogy már most hát ő
rátalált az apjára, a fejedelemre, a kihez őt a kutyás ember
utasította.</p>
<p>Ez az egész társaság, a melybe belecseppent, valami <span class=
"pagenum"><a name="Page_200" id="Page_200">-200-</a></span> nagyon
derék gyülekezetnek tünt fel előtte, az után a másik társaság után,
a melyből megugrott.</p>
<p>A Malach szakasztott olyan öltözetet viselt, mint az asphaleia
nagymestere a maskarádában. Csakhogy ez nem volt maskara, hanem
igazi fejedelmi habitus. Büszke volt az apjára. De még az is ő
rá.</p>
<p>– Jaj de régen vártalak, szeretett rajkóm! Azóta a szegény
anyádat is elvitte a devla, dikhecz a másvilágra. Nem maradt már
csak a phrálod<a name="FNanchor_78" id="FNanchor_78"></a><a href=
"#Footnote_78" class="fnanchor">78)</a> a «Csercsen».<a name=
"FNanchor_79" id="FNanchor_79"></a><a href="#Footnote_79" class=
"fnanchor">79)</a> Az is úgy hasonlít hozzád, mintha egy fáról
szakítottak volna. Aztán meg a Mirikló.<a name="FNanchor_80" id=
"FNanchor_80"></a><a href="#Footnote_80" class="fnanchor">80)</a>
Hol van a Mirikló? Bujj elő a sutból. Nézd, itt van a phrálod. A
kisebbik phrálod.</p>
<p>A Mirikló azonban már elhagyta a vidám társaságot, s elment
aludni az egyik kemenczébe, csak a két mezítelen lába volt ki
belőle. Sehogy sem akarta meghallani, hogy a nevét kiabálják.</p>
<p>– Hej te Sosoj!<a name="FNanchor_81" id=
"FNanchor_81"></a><a href="#Footnote_81" class="fnanchor">81)</a>
Gyere elő az asztal alól. Eredj oda, csiklándd meg a talpát, hogy
ébredjen fel.</p>
<p>Erre az intésre előbujt az asztal alól egy purdé, a kinek az
egész öltözete egy piros nyakravaló volt, úgy tudott négykézláb
futni, mint a nyúl. Odament a pesteshez s megcsiklandta a leánynak
az egyik talpát. Arra az a másik lábával jól pofon rugta.</p>
<p>– Húzd ki a lábánál fogva! kiálta rá a vajda.</p>
<p>A Sosoj szót fogadott s kihúzta a leányt a kemenczéből, minden
rugkapálózás daczára.</p>
<p>A Mirikló lehetett valami tizenhárom-tizennégy éves hajadon.
Valóságos czigány leány. Csak egy ing volt rajta, az is egészen
izabella színű, itt-amott szétnyilva. A bőre olyan, mint a barna
bársony. Karcsú, macska hajlékonyságú a termete, leányosan
kifejlett bájakkal. Vékony újjai, <span class="pagenum"><a name=
"Page_201" id="Page_201">-201-</a></span> keskeny lábai, gömbölyű
bokái. Szénfekete haja lelóg az arczába. A szemeit, mint az álmos
macska, összehúzva tartja, s a két öklével dörzsöli. Úgy
nyafog.</p>
<p>– No mi kell már? no! Nem tánczolok többet! Az apád lelkének sem
tánczolok. Nincs lábam. Nem találom. Alhatnám.</p>
<p>S kiránczigálta a kezeit a Sosojéból.</p>
<p>Ekkor aztán maga a vajda ugrott oda hozzá s megfogta a
kezét.</p>
<p>– No te phéna.<a name="FNanchor_82" id=
"FNanchor_82"></a><a href="#Footnote_82" class="fnanchor">82)</a>
Hát nem jösz, mikor hívlak? Itt a phrálod.</p>
<p>Erre a leány eltakarta mind a két kezével az arczát s elkezdett
jajgatni.</p>
<p>– Jáj! jáj! jáj! Vele álmodtam most. Azt láttam, hogy viszik a
dolmánhoz. Sok sok lurdok voltak. Ereszsz vissza, hadd álmodjam
tovább, mi lett a Csercsennel.</p>
<p>– Ne te bibas! Nem a Csercsen jött meg, hanem a Jiló.<a name=
"FNanchor_83" id="FNanchor_83"></a><a href="#Footnote_83" class=
"fnanchor">83)</a></p>
<p>– A Jiló?</p>
<p>Erre rögtön felnyiltak a leánynak a szemei. Nagy karikaszemek! S
a mint meglátta Györgyöt, nagyot sikoltott, mint a felriadt vad
madár, s odarohant hozzá, ölébe vetette magát, átkarolta két szívós
karjával s elkezdte csókolni a szemeit, a két orczáját, az ajkait.
Csak úgy csattogott, czuppogott az a két vérpiros ajka.</p>
<p>– Jiló, kedves Jiló! Jaj de szerettelek, mikor kicsi voltam.</p>
<p>Györgynek nem is esett rosszul ez a megtévedés. Fogadta az
ölelést, a csókot, hiszen testvércsók volt. Czigánycsók volt,
hazugság volt. S mégis mennyivel igazabb volt, mint az, a melylyel
ama tündér elbűvölte.</p>
<p>Azoknak az áruló csókoknak az ámbraillatától egész <span class=
"pagenum"><a name="Page_202" id="Page_202">-202-</a></span> beteg
lett, most ezek a hagymaszagú csókok kigyógyították belőle.</p>
<p>Hoztak neki ételt és italt. Az italt nagy ezüst billikomban.
Sör, bor, pálinka összekeverve, a sült egész ürüczomb ezüst tálon,
hozzá dió csemegéül.</p>
<p>Mirikló megtanította rá, hogyan kell a sültet tízkörömmel
trancsirozni, a hol nem enged az inasrész, az ember a fogával
harapja el, s aztán a phéna a két kezével tömi a phrál szájába a
falatokat, «egyél, kedves Jiló!» S minthogy a kenyérevés nem
czigány szokás, diót esznek a hús mellé. Azt meg a fogaival
törögeti meg a phéna a phral számára. Úgy eteti, mint a csóka a
fiát.</p>
<p>A muzsikusok odajöttek a hátuk mögé, s most már az ő fülükbe
húzták a nótát, a mihez a Sosoj járta a rókatánczot.</p>
<p>Az egész társaság örömét megzavarta egyszerre egy teljes
lovagornátusban megjelenő alak, puderes parókával a fején,
koszperddel az oldalán, a ki az ittas alakokat jobbra, balra
taszigálva, mint a ki itthon van, a Malachig furakodott.</p>
<p>– Ohó, Herterick!<a name="FNanchor_84" id=
"FNanchor_84"></a><a href="#Footnote_84" class="fnanchor">84)</a>
Mi hírt hoztál Herterick?</p>
<p>– Elég rosszat. A Csercsent nem adták ki a klemsből az én
jótállásomra. Pedig a nemesi parolámon kívül még egy zacskó hamis
Hellerrichtigert<a name="FNanchor_85" id="FNanchor_85"></a><a href=
"#Footnote_85" class="fnanchor">85)</a> is kináltam az iltiseknek.
Azt mondták, hozzak bizonyítványt, hogy a Csercsen valósággal
Gugelfranz,<a name="FNanchor_86" id="FNanchor_86"></a><a href=
"#Footnote_86" class="fnanchor">86)</a> a ki nem genffolni<a name=
"FNanchor_87" id="FNanchor_87"></a><a href="#Footnote_87" class=
"fnanchor">87)</a> akart, mikor a Difftelbe<a name="FNanchor_88"
id="FNanchor_88"></a><a href="#Footnote_88" class=
"fnanchor">88)</a> bezáratta magát, hanem jámbor
Christianer,<a name="FNanchor_89" id="FNanchor_89"></a><a href=
"#Footnote_89" class="fnanchor">89)</a> a ki ájtatoskodás közben
elaludt, s nem vette észre, hogy az ajtót bezárták. Gyorsan
készíttess, Malach, egy Briefelt, <span class="pagenum"><a name=
"Page_203" id="Page_203">-203-</a></span> hol van a Briefelwetzer?
Kammesierer! Te tudsz diákul. Diktáld neki az igazságot. Te meg,
Malach, keresd elő a mölchi apátság pecsétnyomóját. Hajnal előtt
készen legyetek vele, mert vásár napján gyorsan ítélnek. A Csercsen
már ott van a siralomházban, s a nyakravalójának a vége
Cavaller<a name="FNanchor_90" id="FNanchor_90"></a><a href=
"#Footnote_90" class="fnanchor">90)</a> kezében.</p>
<p>A Malach kiosztá a parancsokat nyugodtan a szakértőknek a hamis
bizonyítvány elkészítésére.</p>
<p>– Megálmodtam én azt! jajveszékelt Mirikló. Viszik a bátyámat a
vesztőhelyre.</p>
<p>– De nem viszik! kiálta fel György, a mindenféle italok és
indulatok keveréke egészen elkábítá a fejét. Nem engedem, hogy a
bátyámat kivégezzék.</p>
<p>Ezért még több csókot kapott Miriklótól.</p>
<p>S a csókok még jobban feltüzelték. Fenhangon szólt oda a
társaság közé.</p>
<p>– Nem engedjük azt a gyalázatot megtörténni familiánkon, a
nemzetségünkön! Kiragadjuk a Csercsent a poroszlók körme közül
erőszakkal. Feltörjük a börtönt, leöljük a strázsákat! Ki jön
velem? Én megyek elől. Adjatok egy kardot.</p>
<p>A Malach az asztalhoz vágta a süvegét s elkezdett
jajveszékelni.</p>
<p>– Jáj! jáj! jáj! Kedves édes drágalátos rajkóm. De megrontották
az erkölcsödet azok a bárók!<a name="FNanchor_91" id=
"FNanchor_91"></a><a href="#Footnote_91" class="fnanchor">91)</a>
Micsa veszekedő embert csináltak belőled? Nem való a kard a mi
kezünkbe! Egyszer vett a czigány kardot a kezébe, azt is siratja a
keserves nagyidai nóta. Ne ugrálj te! Ne rúgdalj te! Nem megy te
veled hadakozni az én huszonnyolcz nemzetségemből egy se, mert ez
mind szétszalad, ha egy lovas katonát meglát. Jaj ides virem. Ülj
le a becsületesebbik pofádra. Majd elcsináljuk mink ezt nálad
nélkül. <span class="pagenum"><a name="Page_204" id=
"Page_204">-204-</a></span></p>
<p>De György nem engedte magát elcsillapíttatni. Egyre tüzelt.</p>
<p>– No hát megyek magam. Egy magam sem ijedek meg száz poroszlótól
sem. Add ide a kardot, te, kinek hívnak.</p>
<p>Ez a lovagköntösű csavargónak szólt.</p>
<p>– Ugyan húzd ki a kardodat s add oda neki, hogy menjen vele
verekedni, mondá a Malach a lovagnak.</p>
<p>Erre a vitéz úr nagy teketóriával kihúzta a kardját s átadta
Györgynek.</p>
<p>Nagy hahota lett belőle.</p>
<p>Az a kard fából volt.</p>
<p>Györgyöt ez a röhej egészen kiforgatta az eszéből.</p>
<p>Odavágta a kardot az asztalra, s beleordított a kaczajba.</p>
<p>– Ejh! Hejh! Hiszen ti zsebrákok vagytok!</p>
<p>Erre a szóra a kaczagásból egyszerre dühordítás lett.</p>
<p>«Zsebrákok!»</p>
<p>Ilyen díszes társaságnak azt vágni a fejéhez, hogy ők
«zsebrákok!» Így csak az erdőn csavargó tolvajokat csúfolják.</p>
<p>– Hát te ugyan miféle jó madár vagy? Hadd nézzem meg azt az
égrevigyorgódat! szólt egy vén czigány, egy égő hasábfát kihúzva a
bogrács alól s annak a tüzes végével odavilágítva az ifju arczába.
(Györgynek úgy rémlett, mintha ezt a sunyi vigyori pofát látta
volna már valahol.) Ninini! Nem te vagy az a nyalka hajdulegény, a
kinek én tegnap megbillogoztam ott a ménesben a paripáját? A kit a
kutyás manum<a name="FNanchor_92" id="FNanchor_92"></a><a href=
"#Footnote_92" class="fnanchor">92)</a> kifogott? Csakhogy akkor
bajuszod volt!</p>
<p>– Igen is, az vagyok. Az a kutyás ember az én apámnak, Rákóczy
Ferencznek a vezére. Az a ménes is az én apámé. Azért hozták ide,
hogy a mi vitéz bajtársaink felkapjanak azokra a lovakra, aztán az
apámmal együtt <span class="pagenum"><a name="Page_205" id=
"Page_205">-205-</a></span> engemet, meg a bátyámat a bécsi
fogságból kiszabadítsanak. Jertek oda! Mindnyájan kaptok egy
lovat.</p>
<p>– Hagyd el már! csitítá a társaságot Piránó. Nem látjátok, hogy
csunyául be van rúgva, szegény rajkó. Azt sem tudja már, hogy
fiú-e, vagy leány! Eredj már aludni te rákló.<a name="FNanchor_93"
id="FNanchor_93"></a><a href="#Footnote_93" class=
"fnanchor">93)</a> Nem kell neked se khandó,<a name="FNanchor_94"
id="FNanchor_94"></a><a href="#Footnote_94" class=
"fnanchor">94)</a> se kúre.<a name="FNanchor_95" id=
"FNanchor_95"></a><a href="#Footnote_95" class="fnanchor">95)</a>
Kell neked álompecsenye. Vidd magaddal, Mirikló. Dugd be a száját.
Ne hagyd beszélni! Mert lebeszéli a fejét a nyakáról.</p>
<p>Mirikló azt a formáját találta ki a szájbedugásnak, hogy egy
pipát adott a phrál szájába, a mit az apja zsebéből lopott ki,
derék ezüstkupakos tajtékpipát s elvéve a vén kovács czigány
kezéből az üszköt, azzal rágyujtott.</p>
<p>Áldott egy jószág az a pipa. Nem hiába mondják, békepipa! Ez
igazán kibékíti a haragos embereket. Milyen okos dolog volna, ha a
parlamenti praxisba behoznák a pipázást. Az elnöknek a helyett a
nyavalyás csengetyü helyett volna egy öblös tajtékpipája s mikor
már nagy a haddelhadd a tisztelt házban, elővenné a pipáját, meg az
aczélkova-taplót, kicsiholna, rágyujtana, egyszerre kivánt csend
lenne a házban. Minden szónok követné a jó példát. Ez volna a
klotür.</p>
<p>Úgy történt itt épen.</p>
<p>A pipagyujtásra lecsendesültek a felzajdult indulatok. Mindenki
rágyujtott s akkor aztán lehetett csendesen tanácskozni s sikerrel
biztató határozatokat hozni.</p>
<p>A szerepek ki lettek osztva. Az elfogott Csercsennek zsemlyébe
sütött finom ráspolyt juttatnak a kezéhez, a mivel békóit
lereszelje. Az őrséget mákonyos pálinkával elkábítják. A lovasok
ménjeinek tüzes taplót dugnak a fülébe. Mikor az escorte megindul,
petárdát sütnek el az utczán, s aztán felgyujtják a vásári bódékat,
s a tüzi veszedelem <span class="pagenum"><a name="Page_206" id=
"Page_206">-206-</a></span> alatt lekapják a szegény bűnösök
szekeréről a Csercsent, s azzal aztán «usgye fore!» a merre nincs
szája a világnak!</p>
<p>György kezdett rájönni, hogy ez egy igen jól rendezett állam,
melynek minden életszerve tökéletesen egymásba talál.</p>
<p>Ketten pipáztak egy pipából a Miriklóval. A mi úgy ment, hogy a
Mirikló odaült szemben a térdére. A phrál szívta a pipából a
füstöt, a phéna felnyitotta kerekre a száját s átszívta a füstöt, a
mit a bátyja karikákban eresztett ki a száján. A Mirikló aztán ezt
a füstöt megint a piros orrlyukain keresztül fujta a rákló szeme
közé. Ezt az úri dámák nem csinálják utána!</p>
<p>Végre teljesen helyreállt Györgynek a hódolata a hatalmas Malach
iránt, midőn az, a holnapi haditerv megállapítása után, elkiáltá
magát, «upre púpos! Dologra minden ember!» s egy éleshangú
érczsípba háromszor belefújt.</p>
<p>Erre a sivító hangra egyszerre abba hagyta az egész gyülekezet a
mulatozást. A gavallérok és damoazellek sietve bújtak be a köröndöt
sorban övező kemenczék odúiba, a honnan nehány percz mulva ismét
előjöttek, koldusrongyokban, mankóval, sántán, vakon, álsebekkel a
tagjaikon, ragyás, sárgalázos pofákkal, perselylyel, zarándok
bottal a kezükben, jámbor faczipős barátok, apáczák képében s
eltünedeztek a titkos kijáratok között.</p>
<p>Mégis nagy úr lehet az a Malach, a ki egy sípfüttyentéssel mind
a huszonnyolcz nemzetségből egyszerre koldust tud csinálni. Bámulta
őt. Büszke lehet az apjára. Ez az a valódi Rákóczy Ferencz, a
milyennek őt Wammána históriájában leírták, így mondta el azt a
Künzli Péter az examinálók előtt. A rablók, tolvajok vajdája. A
csőcselék fejedelme.</p>
<p>S ő becsülte ezt a csőcseléket!</p>
<p>Mennyivel derekabb emberek, mint a kikből a társaság áll, a
melyet elhagyott. <span class="pagenum"><a name="Page_207" id=
"Page_207">-207-</a></span></p>
<p>Ezek csak a világi hatalom ellen csináltak szövetséget, de
amazok az isteni hatalom ellen.</p>
<p>Ezeknek a törvényei egymás védelmére szólnak, amazoké egymás
megrontására.</p>
<p>Ezek hazudják azt, hogy ők koldusok, vakok, sebesültek, viselős
asszonyok, megesett hajadonok.</p>
<p>Amazok hazudják azt, hogy ők nagy hazafiak, ország zászlósai,
bölcsek, istennők, ártatlan szüzek.</p>
<p>Ezek irtóznak a vérontástól, gyávák, szemérmetlenek.</p>
<p>Amazoknál kéj a vérengzés, dicsekedés a bűn, erény a dölyf!</p>
<p>Ezek a templom küszöbén vétkeznek, amazok pedig az oltár
előtt.</p>
<p>Ezek nem szentelik meg a házasságot, de megtartják. Amazok
megszentelik, de öröm nekik, ha megtörhetik.</p>
<p>Nem bánta a cserét!</p>
<p>– No hát Jiló rajkóm, csókolj kezet a dádédnak, azután eredj
aludni, a phénád majd lefektet.</p>
<p>György úgy tett. Megcsókolta a Piránó koromtól fekete kezét.</p>
<p>Azután a Mirikló megimádkoztatta, szépen letérdepeltette maga
mellé: «Amáró Dádé».<a name="FNanchor_96" id=
"FNanchor_96"></a><a href="#Footnote_96" class="fnanchor">96)</a>
(De csak odáig tudta, hogy «add meg nekünk a mi mindennapi
kenyerünket ma».)</p>
<p>Aztán vetett neki ágyat bundából a jó meleg kemenczébe. Oda
lefektette.</p>
<p>Aztán maga is mellé feküdt.</p>
<p>Hiszen az volt az ő phrálja. Ő meg annak a phénája.</p>
<p>György úgy aludt késő reggelig, mint egy jó gyermek.
<span class="pagenum"><a name="Page_208" id=
"Page_208">-208-</a></span></p>
<h2>XX. FEJEZET.<br />
A PHÉNA.</h2>
<p>Arra ébredt fel György, hogy egyszerre csak a pokolban álmodta
magát. Az elkárhozottak ordítását hallotta, a kiket az ördögök égő
szurokba mártogatnak.</p>
<p>Ébren még jobban hallotta azt a kétségbeesett kínorditást.</p>
<p>A kemencze szája előtt látta Miriklót a padkán ülve. A leány
felhúzta a lábszárait s fejét a két karjával átfont térdeire
nyugtatá.</p>
<p>– Ereszsz ki! mondá a leánynak, fektéből fölemelkedve.</p>
<p>– Ott maradsz? Aluszol! acsarkodott rá a leány, a szemeit
karikára felnyitva s fehér fogsorait rávicsorítva. Ezek a szemek,
ezek a fogak világítottak a sötétben.</p>
<p>S aztán, hogy a rossz gyermek nem fogadott szót s nem akart
tovább aludni: Mirikló oda ugrott, rátérdelt, hanyattvágta, s egy
percz alatt úgy bepólyázta a bundába, a min feküdt, mint egy babát.
A fiu még tehetetlen volt a mély álomtól; a leány pedig olyan erős
volt, mint egy párducz.</p>
<p>– Csitt! Meg ne mukkanj! Mert elvisz a devla!</p>
<p>Azzal megint kiült a pestes szájába.</p>
<p>Az a bőszült ordítás egyre hangzott: valami olyan őrületes
keveréke volt a kaczajnak és a jajgatásnak, hogy György féltében
eltakarta a füleit, hogy ne hallja.</p>
<p>A leány pedig egész gyönyörűséggel hallgatta. Tetszését azzal
fejezte ki, hogy egyik öklét a másikhoz ütögette.</p>
<p>– Úgy kell! Jól esik neked! Molsamer!</p>
<p>Egyszer aztán vége lett a kínordításnak.</p>
<p>Akkor valami mormogó tanakodás következett: férfi és
<span class="pagenum"><a name="Page_209" id=
"Page_209">-209-</a></span> női hangok keveréke, melyből a Malach
gordonkahangja vált ki. Mikor ő beszélt, akkor a többi
hallgatott.</p>
<p>De mind ebből a beszédből nem értett György semmit. Olyan
zagyvalék volt az, a mit csak a csavargók értettek.</p>
<p>Egyszer aztán azt kérdé a Malach:</p>
<p>– Hol a Jiló?</p>
<p>– Aluszik, felelt a Mirikló.</p>
<p>– Keltsd föl.</p>
<p>– Náné!</p>
<p>A Malach többször odakiáltott a leányra parancsoló hangon, de a
leány mindig azt kiáltotta vissza: «náné».</p>
<p>Odaküldték a Sosojt, hogy költse hát az fel a Jilót. Azt meg úgy
rugta mellbe a leány egyszerre mind a két lábával, hogy hanyatt
bukfenczezett tőle.</p>
<p>Rátámadtak öten-hatan.</p>
<p>Mint a saskeselyű a fészkét, úgy védelmezte a pestes oduját.
Éles körmeivel osztotta a pofont jobbra-balra.</p>
<p>– Hagyjátok! Ácsi! szólt a Malach. S aztán csendes halk hangon
beszélt a leányhoz czigányúl, szépen, hizelkedően, a hogy csak a
czigány dádé tud enyelegni a maga aranyos kedvenczével. A leány
csak közbe ümmögött: «ühüm; majd, majd! Jó, jó».</p>
<p>– Hozok neked négy sor piros klárist! Ez volt az utolsó szava a
gyügyögtetőnek.</p>
<p>Azután elcsendesült minden. A csoszogások megszüntek.</p>
<p>– No már most kijöhetsz. Mind elmentek, mondá Mirikló az
ifjunak, s felkötötte neki a lábaira a szandáljait. (György az
egyiptomi Abrekh jelmezében jött ide.)</p>
<p>Akkor aztán a leány kinyujtózkodott, nagyot ásítva. Olyan
hajlékony dereka volt, hogy hátrafelé csavarodva, visszafelé
fordított arczczal csókolta meg a phrálját. Ez volt a jó reggel.
Aztán meg egy korty alamázia.</p>
<p>– Mondsza csak, kérdé György, miféle ördöngős ordítozás volt itt
az elébb?</p>
<p>– A Molsamert büntették meg, a ki a Csercsent elárulta az
iltiseknek. <span class="pagenum"><a name="Page_210" id=
"Page_210">-210-</a></span></p>
<p>– Hogy tudták meg, hogy ki volt az áruló?</p>
<p>– Nagyon ravaszul. Összeterelték a Csercsen czimboráit, a kik
neki a templomrablásnál segíteni szoktak. Azok közül kellett egynek
a Molsamernek lenni. Tagadta valamennyi. A Malach szidta, átkozta
őket. Egyszer aztán azt mondta: «hogy a devla növeszszen rókaszőrt
az orrán annak, a ki áruló volt!» S erre egy a czimborák közül
egyszerre az orrához kapott. «Te vagy a Molsamer!» kiáltott rá
egyszerre minden ember.</p>
<p>– Hát aztán mit csináltak vele? Megölték?</p>
<p>– Dehogy ölték! Mi nálunk vért ontani nem szabad. Hanem azt
tették vele, hogy felakasztották a lábainál fogva oda arra a
keresztvasra, s aztán a bajuszát, meg a szakállát szálankint
huzogatták ki, s az alatt meg a talpait csiklandozták. A ficzkó
kaczagott is, meg ordított is egyszerre. Úgy kellett a
csórnak!<a name="FNanchor_97" id="FNanchor_97"></a><a href=
"#Footnote_97" class="fnanchor">97)</a> Rászolgált.</p>
<p>– De hát a Csercsennel mi történt?</p>
<p>– Azt viszik akasztani. Nem használt semmit a hamis igazság. Ki
lett mondva a fejére a sententia.</p>
<p>– S nem tesznek semmit a megszabadítására?</p>
<p>– Dehogy nem tesznek! De nagyon is tesznek. Minden kavarodás el
van már csinálva. A mi fajtánk maga nem verekedik, hanem tud
verekedést csinálni. Ma reggel elhiresztelték a péklegények között,
hogy a vörös barátok elraboltak egy apáczát, most azok fellármázták
a többi mesterlegényeket s meg akarják ostromolni a klastromot. A
vásárpiaczon meg azt tették az embereink, hogy egy medvetánczoltató
medvéjét megölték, levágták a fejét, lehúzták a bőrét, s aztán a
nyúzott medvét felakasztották egy hentesnek az ajtajára. Akkor
aztán nagy lármát csaptak, hogy a hentes emberhúst árul, azzal
készíti a hires virstlijeit. Most az egész vásáros nép fel van
dühödve a hentesekre, s rombolja szét a bódéikat. <span class=
"pagenum"><a name="Page_211" id="Page_211">-211-</a></span></p>
<p>– Ebben a zavargásban meg lehetne szabadítani a Csercsent, mikor
a szekéren viszik.</p>
<p>– Az a szándék. De oda is legény kell a gátra. Mink magunk nem
veszszük kezünkbe a khandót. Nekünk nincs khandónk. De van a
diákoknak. Van itten sok diák, magyar, lengyel, cseh. Azok mind
kardot hordanak. Elhiresztelték közöttük, hogy a Rákóczy fiát
viszik veszteni. Azok nem engedik, mert közülük való.
Összeröffentek, hogy elállják az utat a csatorna hidjánál, s mikor
jön a hidra a szekér, odarohannak. A lovas katonák elé hegyes
háromszögletű vas gáncsokat szórnak, a mitől a lovak megsántulnak,
s aztán a Csercsent kiszabadítják: beledobják egy csónakba s
elmenekülnek vele a Dunára.</p>
<p>– Ez nagyon jó terv.</p>
<p>– Csak egy hiba van benne. A diákok pennás emberek Nem hagyják
magukat olyan könnyen fellovalni, mint a parasztok. Azt mondják,
hogy ki áll annak a szónak, hogy a kit veszteni visznek, csakugyan
a Rákóczy fia, s nem valami zsivány? Ki ismeri a Rákóczy fiát?</p>
<p>– Ismerem én.</p>
<p>– No hát épen így főzte ki a dádé. Azt kiabálta nekem. Azért
mondtam én, hogy «náné», «náné».</p>
<p>– De hát miért mondtad, hogy «náné».</p>
<p>– Mert én nem akarom, hogy odamenj.</p>
<p>– Miért?</p>
<p>– Hallgasd csak, mit akarnak? Hogy te eredj oda a hidhoz, a hol
a diákok gyülekeznek. Téged már ismernek. Láttak lovasjátékban.
Mind rád mutogatnak. «Ez az egyik». «Ez a kisebb». Akkor aztán
mikor megérkezik a szekér a hóhérral, a baráttal, meg a szegény
bűnössel: te egyszerre felhajítod a tollas süvegedet s elkiáltod
magadat: «frater meus!» Arra a diákok mind előrerohannak a
kardjaikkal s megszabadítják a Csercsent.</p>
<p>– Azt fogom tenni.</p>
<p>– Csitt! Ne kotyogj! Nem fogod azt tenni.</p>
<p>– Ki mondja? <span class="pagenum"><a name="Page_212" id=
"Page_212">-212-</a></span></p>
<p>– Én mondom. Nem eresztelek oda.</p>
<p>– Miért nem?</p>
<p>– Miért nem? Hát azért nem, hogy egy arany anguszterint<a name=
"FNanchor_98" id="FNanchor_98"></a><a href="#Footnote_98" class=
"fnanchor">98)</a> nem adok cserébe egy ezüst anguszterinért. A
Csercsen az ezüst gyűrű, te vagy az arany gyűrű.</p>
<p>A vadember logikája!</p>
<p>És György nem volt eléggé jártas a philosophiában, hogy ennek a
tételnek a hamisságát be tudja bizonyítani.</p>
<p>– Hát te kit szeretsz inkább, a phrálodat, vagy a phénádat,
kérdé, hizelgően odatapadva az ifjuhoz a leány.</p>
<p>– Bár ne volnál a phénám!</p>
<p>– Akkor jobban szeretnél? Szebb volnék, ha nem lennék a
phénád?</p>
<p>– Csak olyan szép volnál, mint most, de nem volna bűn, hogy
szeresselek.</p>
<p>– Bűn? Milyen az a bűn?</p>
<p>– Bűn az, a mi rossz.</p>
<p>– Miért rossz a bűn? Keserű a bűn? vagy büdös? Vagy harap? Ha se
nem keserű, se nem büdös, se nem harap: akkor hogy volna rossz?</p>
<p>– Tiltja az Isten.</p>
<p>– A «Devla?» A Devla azért adta a fogat, hogy harapjunk vele, a
szemet, hogy nézzünk vele, a szájat, hogy csókoljunk vele. A szivet
azért adta, hogy dobogjon.</p>
<p>– De az én szivem azt dobogja most, hogy a bátyámat ölni viszik
s nem szomjazom most a csókot, hanem a vért!</p>
<p>– Jaj de szép vagy, mikor így haragszol! Haragudjál még egy
kicsit. Hadd szeresselek még jobban. Én is tudok ám szebb lenni,
mint most vagyok. Nézd: egészen egyedül vagyunk. Senki sincs
kettőnkön kívül az egész mirákelpalotában. A tüzek mind kialudtak,
csak a kürtőnyiláson át süt be a nap. Oda abba a szegletbe: egy
kerek folton. A többi mind sötét. Várj egy kissé. Ne készülj még.
<span class="pagenum"><a name="Page_213" id=
"Page_213">-213-</a></span> Az én akaratom ellen úgy sem mehetsz el
innen, mert nem tudod a csapóajtó nyitját. Ülj le. Itt a sonka. Itt
a karafina. Egyél, igyál. Én majd eljárom előtted a «nángonicséri»
tánczot.</p>
<p>A leány egy alacsony vasajtón át eltünt. György körüljárta a
csodapalotát s meggyőződött róla, hogy innen csakugyan nem tud a
maga eszétől kiszabadulni.</p>
<p>Valami csengés-bongás zavarta ki a fürkészéséből. A
«czáj»<a name="FNanchor_99" id="FNanchor_99"></a><a href=
"#Footnote_99" class="fnanchor">99)</a> jött elő.</p>
<p>A míg a nagy körönd sötétjében járt, alig volt látható, mikor
aztán abba a fénykörbe belelépett, melyet a kürtőn át besütő nap
vetett a szögletbe, olyan volt, mintha a földből bujt volna elő. A
pokolból.</p>
<p>Pokolbeli tünemény volt!</p>
<p>Sűrű fekete haja szétszórva s a homlokán egy ezüst abroncscsal
átszorítva; nyakát és keblét tíz sor ezüstpénzfűzér takarta.
Karjait és bokáit kigyóalakú kösöntyük szoríták; karcsú derekáról
domború csipőin kezdve a térdéig száz szalag csüggött alá, a hány,
annyi szinű, mindegyiknek a végén egy kis ezüst csengetyű. Ez volt
az egész öltözete.</p>
<p>Egy kosár volt a kezében, teli csinált virággal.</p>
<p>Először azzal a kosárral csinált mindenféle játékot. Majd a
fején, majd az öt ujja hegyén egyensúlyozta. Odakinálta, meg
elkapta; karcsú, hajló termete a csábtáncz minden mozdulataira
alakult egyre. Mosolygásában a kárhozat minden édessége együtt
volt.</p>
<p>Egyszer aztán, mintha véletlenből, ügyetlenségből történnék,
kiesett a kosár a kezéből, a virágok szétszóródtak.</p>
<p>Azokat aztán egyenkint felszedegette, ügyes taglejtéssel, a lába
ujjai közé csiptetve s úgy szedte fel a kezébe, s valamennyiből egy
koszorút font. Mikor aztán az a koszoru készen volt, akkor lekapta
a fejéről az ezüst abroncsot s átkötötte vele a derekát. (Olyan
karcsú volt az, hogy <span class="pagenum"><a name="Page_214" id=
"Page_214">-214-</a></span> övnek viselhette a diadémot.) A
koszorut pedig a feje körül fonta.</p>
<p>Akkor aztán neki szilajult a legőrjöngőbb táncznak. Vad
szökéseiben csengett rajta a száz csörgő, s mikor sebesen
körülforgott, mint az orsó, valamennyi szines szalag, mint a
virágszirmok kelyhe, szétterült körülötte. Olyan volt, mint egy
kinyilt virág.</p>
<p>S aztán, mikor a táncz végeztével odaomlott a Jiló ölébe, olyan
volt, mint egy elhervadt virág. Ez a «nángónicséri» táncz.</p>
<p>Szólni nem tudott, csak pihegett.</p>
<p>György maga is olyan extasisban volt, hogy azt hitte, az egész
világ abból a kis kerek szérüből áll, a mit a nap e föld alatti
boltozat sötétségéből kigömbölyített.</p>
<p>– Hajh! Csak ne volnál a phénám! Hajh! csak ne várna rám a
phrálom.</p>
<p>– Hát mégis itt hagysz? Mégis el akarsz menni? Hát nem tudlak
semmivel visszatartani. Pedig úgy fáj érted a szivem. Mert tudom,
hogy soha sem foglak látni többet.</p>
<p>– De én visszajövök hozzád, Mirikló.</p>
<p>– Nem te többet. Mesterségem a jövendőmondás. Tudom, hogy soha
sem látlak többet. De neked is megjövendölöm, hogy meg fogod bánni,
hogy itt nem maradtál. Majd sajnálni fogod, hogy eldobtad azt a
poharat, a mi most tele volt töltve a számodra avginnal.<a name=
"FNanchor_100" id="FNanchor_100"></a><a href="#Footnote_100" class=
"fnanchor">100)</a> Mikor meg fogod tudni, hogy nem volt benne
méreg. De már akkor későn lesz. Te nem jösz vissza ide többet, mint
a hogy nem megy vissza az ember az álmába soha, ha egyszer
fölébredt. Hát csak eredj. Nem tartalak vissza.</p>
<p>S azzal ledobta fejéről a koszorút.</p>
<p>– Hanem így nem mehetsz ki a világba, a hogy most vagy. Ma már
nincs maskarák napja. Ebben a kantusban megkergetnének, elfognának.
Majd én felöltöztetlek. Diákok közé akarsz menni. Neked is
diákruhába kell bújnod. <span class="pagenum"><a name="Page_215"
id="Page_215">-215-</a></span></p>
<p>– Hol vegyem azt?</p>
<p>– Van mi nálunk mindenféle gúnya. Ne kérdezd: hol vettük? A
Devla adta. Majd kiválasztok egyet a számodra.</p>
<p>A Mirikló ismét bement a vasajtón. S nem sokára visszatért a
keresett jelmezzel. A magyar és cseh diákok viselete volt ez.
Gombos dolmány, szűk nadrág, puliderrel; vörös süveg fehér
ludtollal. Keskeny görbe kard hozzá.</p>
<p>Elébb a tarka ó-egyiptomi maskarától kellett Györgynek
megválni.</p>
<p>A phéna segített neki.</p>
<p>– Oh milyen szép vagy! sóhajtá a leány, kezét feje fölé
kulcsolva! Mért kell te neked elveszned?</p>
<p>S aztán végig csókolta a szemein elkezdve a lába hegyéig.</p>
<p>Akkor aztán felöltöztette a diákgúnyába. A piros süveget is
feltette a fejére, szépen féloldalra nyomva.</p>
<p>– Most már mehetsz.</p>
<p>Aztán elvezette a csapóajtóig s azt felnyitotta előtte.</p>
<p>Ott még egyszer eléje állt.</p>
<p>– Legalább hát üss meg egyszer, hogy arról tudjam meg, hogy
szerettél!</p>
<p>Dehogy ütötte meg!</p>
<h2>XXI. FEJEZET.<br />
A PHRÁL.</h2>
<p>A feljáró kútnál várt Györgyre a Kammesierer.</p>
<p>– Ugyan sietnünk kell a hidhoz, hogy idején ott legyünk. Sok
időt ellegyeskedtél a Miriklóval! Már hallani a minoriták kis
tornyából a harangszót. Ez a szegény bünösök lélekcsengetyűje. Most
csak torony irányában siessünk.</p>
<p>Ez alatt azt értette a Kammesierer, hogy nem a lakások
tömkelegén át vezette Györgyöt, hanem a kerítéseken <span class=
"pagenum"><a name="Page_216" id="Page_216">-216-</a></span> másztak
keresztül. Azok ugyan mindenütt felálló szegekkel voltak
szegélyezve, hanem okos ember tud magán segíteni. Összegöngyölíti a
köpönyegét, azt ráveti a szeges párkányra s szépen keresztül hág
rajta.</p>
<p>A mint azonban a vásártér közelébe értek, nagyhamar észrevették,
hogy ezen az úton a hidhoz el nem jutnak. Az utczák tele voltak már
rakonczátlan csőcselékkel, mely áthatolhatatlan tömeget képezett:
ordított, üvöltött. Rongyos, szurtos alakok, a minőknek létezéséről
a városlakónak sejtelme sincsen, mintha a föld alól bújnának elő, s
mint a patkányok táborszámra, lámpákat, ablakokat törve,
kerítéseket pusztítva. Egyszer-egyszer egy csapat lovas katona
vágtatott közéjük: azt kőzáporral fogadták, s aztán nagy üvöltéssel
rohantak szerteszéjjel, elbujva a pinczékbe, a kerítések mögé.
Aztán megint elől kezdték.</p>
<p>– Neked pedig, törik-szakad, ott kell lenned, mert a te
jeladásodra vár mindenki, mondá a Kammesierer. Átkozom a szép
szemeit annak a Miriklónak! Várj! Valami okosat gondoltam ki! Itt
van közel a part. Fussunk a csatornához: ott találunk egy
csónakot.</p>
<p>Jól számított. A csatornán mindig ott őgyelegnek a
«wasserpirát»-ok: a hajósok, tutajosok utonállói. Egy füttyentésre
rögtön előevezett egy marczona ficzkó, keskeny lélekvesztőjével a
szennyvíz kanális boltozata alól. György és a Kammesierer gyorsan
beleugrottak a csónakba, s evezőkre kapva, sebesen siklottak tova a
megáradt csatorna hátán: a magas part eltakarta őket.</p>
<p>Mentől jobban közeledtek a hid felé, a népzaj annál nagyobra
nőtt, a lélekharang csengésébe közbeszóltak a félrevert harangok,
az égen füstfelleg kezdett feltolakodni. A zavargók bizonyosan
felgyujtották a hentesek sátorait.</p>
<p>A csatorna hidjánál György és a Kammesierer kiugráltak a
csónakból s a labodával benőtt szemetes parton felkapaszkodtak a
mellvédig.</p>
<p>Itt olyan sűrűn verődött már össze a tömeg, hogy <span class=
"pagenum"><a name="Page_217" id="Page_217">-217-</a></span> egyik
váll a másikat érte. Az ember kénytelen volt a szomszédjának a
zsebébe nyulni.</p>
<p>A hidfőnél lehetett látni a diákok csoportját: fehér tollas
süvegeikről meg lehetett ismerni őket. A Kammesierer utat tört
odáig György számára.</p>
<p>«Itt a princz: itt a Jiló!» ez a jelszó futott át egyszerre a
tömegen.</p>
<p>Györgyöt a diákok fölemelték vállaikra.</p>
<p>«A princznek vörös toll kell a süvegére!» kiáltá egy hang a
tömeg közül.</p>
<p>«Statim erit!»</p>
<p>Egy diák már kapott a dulakodás közben egy sebet a fejére. Az jó
volt piros festéknek. Mikor újra felemelték Györgyöt a vállaikra,
már akkor piros toll lengett a süvegébe tűzve.</p>
<p>A csavargók felkapaszkodtak a hídfő oszlopára s készen tartották
a hegyes lábhorgokat, a miket a lovas katonák elé kell majd
szórni.</p>
<p>A trombitarecsegés jelenté, hogy közeledik már a szomorú menet.
A vásártérről az égő sátorok zsarátnokát hordta idáig a szél.
Zürzavaros ordítozás hangja kavargott egybe: káromlás,
segélykiáltás, bestiális röhej; vérszomjú gyávaság adta ki tele
torokkal a hangját, a mint egy-egy új sátor gyuladt meg s a
felhalmozott zsiradék lángja oszlopként emelkedett a veres
füstfelleg közé.</p>
<p>Ilyen temetési pompát szerzett a Malach az ő első
szülöttének.</p>
<p>A lovas katonaság zárt csoportban nyomult a híd felé.
Császárdragonyosok voltak; bivalybőr pánczélban. Egy svadrony a
szekér előtt, a másik utána. Két sor lovas a szekér mellett.</p>
<p>György, a diákok vállára emelve, láthatá a szekéren ülő
Csercsent. Fehér ing volt rajta, kék szalaggal, a két keze hátra
kötve. Szemközt vele a capucinus, feszülettel a kezében; mellette a
bakó, a ki a kötél végét tartá a markában, a mely az elitélt
nyakára volt hurkolva. <span class="pagenum"><a name="Page_218" id=
"Page_218">-218-</a></span></p>
<p>– Ott a Csercsen! Az a phrálod! kiáltá a Kammesierer
Györgynek.</p>
<p>– Ez az én phrálom? hebegé György elképedve.</p>
<p>Az ő képzeletében annak a lovagnak az alakja élt, a kit ő még
egy nappal előbb versenytársának tartott: a délczeg marchese di San
Carlo, a kit gyűlölt, halálos párbajra kihivott, azért mert az ő
ideáljához meri felemelni a szemeit – és a kiről aztán megtudta,
hogy ez az ő édes testvére: fia az ő atyjának, Rákóczy Ferencznek,
a lázadók fejedelmének. Azzal a gondolattal volt tele a lelke, hogy
minő diadal lesz az, a midőn ő, a kisebbik testvér, a bátyját
kiszabadítja az ellenség kezéből s ekkor megismerteti magát vele:
«marchese di San Carlo! ölelj meg! Testvéred vagyok, San Christina
lovag!»</p>
<p>Igy képzelte azt el magában.</p>
<p>S ime itt hoznak eléje egy ismeretlen ficzkót, a kit ő soha sem
látott. Micsoda ábrázat! Barna, mint a diófa s még azon kivül
ragyaverte, a himlőhelyek még feketebbé tették az arczát, s a felső
ajkának az egyik oldalán kiirtották a bajuszát, úgy hogy csak
félbajusza van, az is tüskés, mint a hiuzé, szemei veres karikák
közé szorítva, aprók és ravaszul hunyorgók, sűrű bozontos haja a
homloka közepéig lenőtt, s a két füle messze eláll a fejétől,
mindegyikbe egy ezüst karikafüggő akasztva.</p>
<p>S ez akar San Carlo József lenni! Az ő bátyja!</p>
<p>Először a bámulat, azután az ijedelem, utoljára a düh vett erőt
a lelkén.</p>
<p>Hiszen ha az nem az ő phrálja, akkor a Mirikló sem volt az ő
phénája!</p>
<p>A méreg felforrt szivében!</p>
<p>Ő otthagyja a szerelmes tündérke barlangját, letépi ölelő
karjait, eltiltja mámorító csókjait – azért, hogy idejöjjön a vérét
ontani egy ilyen gézengúz ragyabunkó miatt, a ki az ördögnek a
bátyja, de nem ő neki.</p>
<p>– Nos! Jiló! kiáltá rá a Kammesierer, most hajítsd fel a
süvegedet! Itt a phrálod! <span class="pagenum"><a name="Page_219"
id="Page_219">-219-</a></span></p>
<p>György lekapta a fejéről a süvegét; de nem hogy felhajította
volna, hanem a földhöz vágta s oda kiáltott a diákoknak.</p>
<p>– Ez nem az én bátyám! Ez nem Rákóczy fia! Ez egy tolvaj lókötő.
Fussatok innen!</p>
<p>Erre aztán futott az egész gyülekezet, a merre látott. Az volt a
legokosabb, a ki a híd alá menekülhetett.</p>
<p>Csak György maga nem futott el.</p>
<p>Ott maradt egyes egyedül; magára hagyatva mindenkitől.</p>
<p>S a mint a lovasság élén közeledett a dragonyos kapitány, György
eléje lépett, kihúzta a kardját s markolatával nyujtá át a tiszt
felé.</p>
<p>– Kapitány úr! vegye át a kardomat. – Foglya vagyok.</p>
<p>A kapitány pedig, a helyett, hogy elvette volna György kezéből a
kardot: örvendező kaczagással kiálta fel.</p>
<p>– Beim blauen Herrgott! Serenissime! Ez aztán az ostoba
szerencse! – Ön engem őrnagygyá tett!</p>
<p>György azt hitte, hogy gúnyolódnak vele. Folyvást felajánlva
nyujtá a kardját a tisztnek.</p>
<p>– Csak tolja a hüvelyébe azt a kardot, serenissime. Mondá a
tiszt s aztán üljön fel egy lóra s csatlakozzék ide mellém.</p>
<p>Azzal egy vezényszóval megállítá a svadronyt a híd előtt: a
dragonyosok leugráltak a lovaikról; két ember közül egy a két ló
kantárát fogta, a másik pedig a karabélyát vette a kezébe s gyalog
sorakozva vonult a híd felé.</p>
<p>A zendülők erre nem számítottak. Hogy a dragonyos gyalog is
beválik. Egyszerre megtisztult a hid; a csavargó had leugrált a
vízbe s igyekezett a partra kiúszni. A gyalog csapat tisztára
seperte a hidat. A szekér átmehetett akadálytalan. A kisérő
svadronyból is leszállt nehány rota a lóról s azok is puskával a
kézben vonultak a szekér után. Ez nagyon jó intézkedés volt, a
csatornán túl következő terület tőzegvermeivel a lovasságra nézve
veszedelmes terep volt: onnan csak a puskások verhetik föl a lesbe
bujt <span class="pagenum"><a name="Page_220" id=
"Page_220">-220-</a></span> czinkosokat. A hidfőn innen maradt
lovasság pedig visszatartá a tömeget a hídon átkeléstől.</p>
<p>A kapitány ismételt felszólítására György felkapott egy üres
nyeregbe.</p>
<p>– Ön nem ismer rám? kérdé a tiszt.</p>
<p>– Ah! A carrousselben találkoztunk? Mondá György.</p>
<p>– Igen. De én nem mint résztvevő. Csak mint intéző. Sietek
tiltakozni. A carroussel társasága nem jó Sippschaft.</p>
<p>– Hogyan?</p>
<p>– Még ön kérdi, hogyan? hiszen ön verte tönkre az asphaleiát.
Azok mind ülnek.</p>
<p>– Hol ülnek?</p>
<p>– Bizony nem a diványon. De hol járt serenissime azóta? Úgy
keresik mindenfelé, mint a három napkeleti bölcsek a kis
bambinót.</p>
<p>– Engem keresnek?</p>
<p>– Legfelsőbb rendeletből. Ha czivil találja meg, száz arany
jutalmat kap; ha militér, egy rangfokkal előléptetést. Gratulálok
magamnak. Engem serenissime örnagygyá tett. De hol bujdokolt
serenissime azóta? Az egész politzájnak ideája sincs felőle.</p>
<p>György elmondhatta volna az egész csodapalota történetét s azzal
megint nagy szolgálatot tett volna a jó rend embereinek. Nem is
tartozott annak a titkát őrizgetni. A mióta a Csercsent meglátta,
bizonyosra vehette, hogy rászedték a csavargók. – Dühös is volt
rájuk. – Hogy a magasrangú urak és delnők alakosdit játszottak
vele: ezt is zokon vette; de hogy még a tolvajok és koldusok is
megcsalják! Ez már keservesen esett. – Kinek higyjen még az
ember?</p>
<p>De még sem árulta el őket.</p>
<p>Eszébe jutott a Mirikló.</p>
<p>Hisz a czigányleány nem csalta meg. Ennak a csókja igazi csók
volt: annak a marasztalása igazi marasztalás volt. Az ő hozzá
igazán jó volt. Meg is siratta, mikor elvált tőle. <span class=
"pagenum"><a name="Page_221" id="Page_221">-221-</a></span></p>
<p>A Miriklóért megbocsátott az egész csodapalotának.</p>
<p>– Nem mondhatom meg, hogy hol voltam.</p>
<p>– Ahán! Értem. Szép hölgynek a titka áll az útban.</p>
<p>– Igen is. Szép hölgynek a titka.</p>
<p>– Akkor nem kérdezősködöm felőle, serenissime.</p>
<p>– De mért czimez engem a kapitány úr serenissimének?</p>
<p>– Hát hiszen már nyilvános titok, hogy marchese di San Christina
nem más, mint Rákóczy Ferencznek a fia.</p>
<p>György most kezdett már igazán megzavarodni.</p>
<p>Hát akkor a Malach még sem csaló! Akkor ő még is igazságtalan
volt iránta, ha ez csakugyan az ő apja. S akkor a Mirikló megint
csak az ő huga lesz.</p>
<p>– Mondja csak kapitány úr: ismeri ön azt a szót, hogy
«phéna?»</p>
<p>– Soha sem hallottam: ki sem tudom mondani.</p>
<p>– Úgy hiják az én apámnak a leányát.</p>
<p>– Az ön apjának a leányát úgy híják, hogy «Aspremont
herczegnő.»</p>
<p>Mindezek úgy jöttek György lelke elé, mint egy megterhelt gyomor
álmai: összefüggetlen, képtelen viziók.</p>
<p>Ez alatt megérkeztek a sappeurök, az égő sátrak tüzét eloltani,
sorkatonaság vonult ki a vásártérre, kordont húzni; a lovasság
parancsot kapott a visszatérésre.</p>
<p>– Most megyünk egyenesen a Burgba, mondá a kapitány.</p>
<p>– A császári Burgba?</p>
<p>– Ott kell önnek jelentkeznie a cancellárnál. És így tovább.</p>
<p>– Merre tovább?</p>
<p>– Azt majd meg fogják önnek mondani. <span class=
"pagenum"><a name="Page_222" id="Page_222">-222-</a></span></p>
<h2>XXII. FEJEZET.<br />
«IO, EL RE.»</h2>
<p>Az udvari cancelláriában első műtét volt, a min Györgynek
keresztül kellett esni, hogy a diák öltözet helyett egy eddig soha
nem látott jelmezt adtak rá, mely egészen a termetére volt
szabva.</p>
<p>Azután két Hofcharge közé fogva felvezették a Schweizerstiegén
keresztül, az uralkodók arczképgallériáján végig a nagy gobelinok
termébe, melynek falait remekbe készült szőnyegek fedik; a nagy
Savoyainak diadalait megörökítő képekkel. Egy kép Erdély
meghódolását ábrázolja a Habsburg-ház királya előtt: az akkori
időbeli boncsokos, kaftányos magyar főurak korhű alakjaival.</p>
<p>A teremben csak egy ülőhely van: az a mennyezetes trón. A király
számára. A többiek állnak.</p>
<p>A teremben díszruhás főurak, mellvértes katonák, hermelines
főpapok voltak együtt, halkan suttogva egymás közt.</p>
<p>A két udvaroncz odaállítá Györgyöt a trónnal szemközt.</p>
<p>A kamarások botjának kopogtatására mindenki rendbe állt
félkörben a trón előtt: az oldalajtó megnyilt, s belépett,
cancellárjaitól kisérve – a király.<a name="FNanchor_101" id=
"FNanchor_101"></a><a href="#Footnote_101" class=
"fnanchor">101)</a></p>
<p>Komoly, halavány, indulatnélküli arcz; szürkülni kezdő szakállal
és bajuszszal; viselete egyszerű, fekete selyem spanyol öltözet,
rövid gallérpalásttal, fején lapos barét, nyakában az aranygyapjas
rend láncza.</p>
<p>A főurak fejüket mélyen meghajtva álltak, míg a király trónján
helyet foglalt.</p>
<p>Az uralkodó alig emelve föl szempilláit, tekinte az előtte
<span class="pagenum"><a name="Page_223" id=
"Page_223">-223-</a></span> álló ifjura, ki az udvaroncz sereg
közül délczeg magatartása által kivált, s halk, melancholikus
hangon szólt hozzá.</p>
<p>– Lépj közelebb, hivünk, Giunchi György gróf.</p>
<p>Erre a szóra merészen emelte fel a homlokát az ifju s halkan, de
hallható hangon mondá:</p>
<p>– Én, György, Rákóczy Ferencz fia vagyok. Atyámat: a koldusok
fejedelmét meg nem tagadom.</p>
<p>A képtelen elszörnyedés hangja zúgott fel egyszerre a magas
gyülekezetben.</p>
<p>A király egyet inte csillapítólag, keskeny, lágy hajlású
kezével; arra csend lett s aztán három ujjával az ifjura mutatva
így szólt:</p>
<p>– Úgy van. Rákóczy György vagy. Fia Rákóczy Ferencz
fejedelemnek. De nem annak a Bécs városi koldusok királyának, a ki
e fényes nevet bitorolja. A te atyád Erdélyország nagyfejedelme
volt; a ki a nevét a történelem legfényesebb lapjaira irta fel.
Mint őseimnek ellensége, nyilt csatában harczolt ellenünk: Isten
úgy akarta, hogy mi győzzünk és ő bukjék el. De a midőn minden
fényes czimét elveszté is, megtartá a legfényesebbet: a «jó
keresztyén» czimét. Távol e világrésztől a Fekete tenger partján él
a te atyád, egy maroknyi hivével együtt, kiket isteni félelemben
egyesít. – És te igaz fia vagy a te nagynevű atyádnak, velünk anyai
ágról vérrokon: kedvelt hivünk, kit születésének kitünő fénye, s
jeles lelki tulajdonságai felette ajánlanak s kit már
gyermekkorától fogva felséges házunk gyámságába s pártfogásába
vettünk s ki hűséges magaviselete, engedelmessége s jó akarata
által kegyelmes indulatunkat magára vonta; – s a kinek mi kiváló
érdemeiért két hübért adományozunk, mint Sicilia királya, melyek
egyikét Del Contrasto, másikat Valle di Giunchinak nevezünk. Ez
utóbbit siciliai grófsággá teszszük s adományosát a siciliai grófok
minden előjogaival felruházzuk: s ez adományt annak minden
törvényes utódaira kiterjesztjük. Azonfölül 2500 scudi évdijat
<span class="pagenum"><a name="Page_224" id=
"Page_224">-224-</a></span> adományozunk a birtokhoz, mely hivünket
Rákóczy Györgyöt Di Giunchi grófot s minden utódait
elidegeníthetlenül megillesse s az alkirály engedelme nélkül még
ideiglenesen is zálogba ne vétethessék.<a name="FNanchor_102" id=
"FNanchor_102"></a><a href="#Footnote_102" class=
"fnanchor">102)</a></p>
<p>A király szavainak elhangzásával örvendező suttogás támadt a
főuri hallgatóság közt.</p>
<p>Az egyik udvaroncz, a consiliarius, Györgynek a vállára tette a
kezét, lefelé nyomva az ifjut.</p>
<p>De a fejedelemfinak vasból vala a térde, nem tudott meghajolni.
Ennyi kegyosztás után sem!</p>
<p>Pedig odatették már a kezébe a huszonnégy pergamentlapra terjedő
donatios levelet.</p>
<p>Ekkor a király még egy pecsétes levelet vett elő. Ezt már a
palástja zsebéből.</p>
<p>– És azonkivül én, mint nevelő atyád, még egy ajándékkal
bocsátalak el. Ime atyádnak a végrendelete, melyet hozzánk küldött,
azzal a kérelemmel, hogy azt fiának adjuk át, vedd kezünkből. Ez az
atyai örökséged.</p>
<p>Most azután nem volt többé vasból a térde Rákóczy fiának.</p>
<h2>XXIII. FEJEZET.<br />
A KÉT TESTVÉR.</h2>
<p>A király leszállt a trónról s visszavonult a lakosztályába.</p>
<p>A hátramaradt főurak siettek Györgynek jókivánataikat
kifejezni.</p>
<p>A consiliárius ott maradt mellette s sugdosta a fülébe, hogy
melyiknek milyen titulaturával szolgáljon? «Durchlaucht.» –
«Excellencz.» – «Eminencz.» – «Serenissime.» <span class=
"pagenum"><a name="Page_225" id="Page_225">-225-</a></span> –
«Reverendissime.» – «Illustrissime.» «Euer Hochgeboren.»</p>
<p>Ugy hozta magával az udvari etiquette, hogy ők ketten maradjanak
utoljára.</p>
<p>Mikor a császári kincstár lépcsőin aláhaladtak, a következő
discursus fejlődött ki közöttük, lépcsőfokról lépcsőfokra.</p>
<p>– Ugyan édes magnifice, nem tudná ön nekem megmondani, miféle
nagy érdemeim lehetnek nekem, a mikért én manapság e fényes
megjutalmaztatásokban részesültem?</p>
<p>– Serenissime azt legjobban tudhatja. Ön detegálta egy ő
Felségéhez irott levelében a status és societás corruptiójára
coaleált asphaleia ligának a gonosz attentatumait; mely társaság
tagjai in flagranti meglepetve, részint elfogattak, részint
proscribáltattak s ez által egy nagy morális mételytől szabadult
meg a főváros és a birodalom.</p>
<p>– S ezt én fedeztem volna fel, – egy a királyhoz irott levélben?
– Hiszen én nem tudok irni.</p>
<p>A consiliárius a két tenyere közé hajtotta le a fejét.</p>
<p>– Serenissime. Non faciat sculptile! Méltóztatik velem
tréfálkozni. Hiszen emlékezhetik rá serenissime, felettébb jól,
hogy én voltam a praesese annak az examináló commissionak, a mely
serenissime proficientiáját in studiis de semestri ad semestrim
contemplálta. Én nekem méltóztatott respondeálni ex historia
hungarica, s a calligraphiai exercitiumait suppeditálni, melyek
felől én a testimoniumát manupropria infrascribáltam. Csakhogy
akkor méltóztatott serenissimének pisze orrának, szőke hajának,
görbe lábainak lenni, a mi azóta nagy præferentiájára diametraliter
megváltozott.</p>
<p>György nem állhatta ezt meg nevetés nélkül.</p>
<p>– Tehát legyen úgy, hogy én irtam ezt a levelet a császárnak. De
hát mi történt azután?</p>
<p>– Hiszen jól méltóztatik tudni a dolgot. Circumstantialiter
méltóztatott denunciálni az egész Méte-festivitas <span class=
"pagenum"><a name="Page_226" id="Page_226">-226-</a></span>
peripetiáit. – A politzia azonnal interveniált s detenálta az egész
collegiumot. Pro dolor, hogy a fő totumfac, a Wammana nem volt
többé confrontálható. Az letaliter affligálva maradt ott a
theatrumon. A többiek az inquisitionak lettek átadva.</p>
<p>György a lépcső alján bucsut vett a consiliariustól, az azonban
még azon túl is vele maradt. S ő rajta kivül még két polgári
öltözetű férfi maradt az urfi sarkában, a kik egész a régi szállása
kapujáig elkisérték.</p>
<p>Ott ismét bucsut vett a consiliariustól. A mire az felkisérte
Györgyöt egész a szállásáig. Ott azután tudtára adá, hogy ő neki
legmagasabb utasítása van György herczeget nem hagyni magára egész
addig a pillanatig, a míg Genuában hajóra nem fog szállni,
Siciliába utazandó.</p>
<p>Az a két kisérő is arra van rendeltetve, hogy György úrfi felett
őrködjék. Csupán azon czélból, nehogy a denunciált asphaleia
társaság valamely merényletet kövessen el a nagy protectioban
részesült ifju ellen. Sok az ellensége! Egyfelől az asphaleia,
másfelől a mirákelpalota. No meg egyebek is. Superflua cautela
nunquam nocet.</p>
<p>György megköszönte szépen ezt a gondoskodást s nem talált benne
semmi kifogásra méltót.</p>
<p>A Künzli Pétert otthon találta, s a régi jó pajtási viszony
rögtön újra össze lett kötve.</p>
<p>Péter sok mindenféle pletykát tudott, a mik azóta jöttek
forgalomba, hogy egymást nem látták.</p>
<p>György megigérte neki, hogy ha elmegy Siciliába, őtet is magával
viszi.</p>
<p>A Péter tudatá Györgygyel, hogy a mai napon két fiatal úr járt a
szállásán, utána tudakozódva. A neveiket fölirták a fekete
táblára.</p>
<p>György elolvastatá Péterrel a két nevet, s aztán azt mondá neki,
hogy ha az a két úr ismét visszajön, vezesse őket hozzá. Ezek a
marchese di San Carlo segédei voltak.</p>
<p>Az esteli órákban jelenté a Péter, hogy az a két uraság ismét
itt van. <span class="pagenum"><a name="Page_227" id=
"Page_227">-227-</a></span></p>
<p>György most eléjük ment.</p>
<p>Az egyik segéd így szólt hozzá.</p>
<p>– Uram. Mi marchese di San Carloval együtt ma reggel a
megállapodás szerint megjelentünk a Spinnerin am Kreuz előtt a
rencontrere, ott vártunk egy óráig. Ön nem jött el.</p>
<p>Györgynek a válasza ez volt.</p>
<p>– Force majeur volt, a mi visszatartott. Egyébiránt is, ha
megjelenheték vala is: én marchese di San Carloval meg nem
verekedtem volna. Elismerem, hogy hibáztam és ok nélkül
cselekedtem, a midőn a marcheset megsértettem és provocáltam. Nemes
emberhez illő módon a sértést megkövetem s a kihivást visszavonom.
Kérem az urakat, vegyék ezt tudomásul.</p>
<p>A két lovag tudomásul vette a nyilatkozatot.</p>
<p>Erre az egyik egy lepecsételt levelet vett elő a kalapjából s
átnyujtá azt Györgynek.</p>
<p>– Marchese di San Carlo küldi. Olvassa ön.</p>
<p>– Uram. Én nem tudok irást olvasni.</p>
<p>– Hát törje fel a levelet, majd én elolvasom.</p>
<p>György feltörte a levelet s átadta a lovagnak, az felolvasá.</p>
<p>«Marchese di San Christina. Én elismerem, hogy hibáztam és önt
ok nélkül sértettem meg. Lovaghoz illőn megkövetem önt a sértésért
s ezzel adok önnek elégtételt. Marchese di San Carlo».</p>
<p>Györgynek egyszerre megtelt a szeme könynyel.</p>
<p>József ugyanazt írta Györgynek, csaknem szó szerint, a mit
György izent Józsefnek.</p>
<p>Ki diktálta egyszerre, mind a két fiunak ugyanezeket a
szavakat?</p>
<p>Talán ugyanannak az anyának az áldott szelleme, a ki akkor,
midőn mint kis gyermekek egy ágyban aludtak, éjjel felkölt a
fekhelyéről s betakargatta őket. Talán még most is fölkel örök
fekhelyéről, mikor a két fiának rossz álmai vannak: s ismét
betakargatja őket. <span class="pagenum"><a name="Page_228" id=
"Page_228">-228-</a></span></p>
<h2>XXIV. FEJEZET.<br />
SICILIÁBAN.</h2>
<h3>KÉT VÉGTELENSÉG.</h3>
<p>György még soha sem volt túl Bécs város határán. Testi és lelki
látköre oda vala összeszorítva egy város sánczai közé. Van-e még e
szűk utczákon, a sok emeletes házakon, a bástyakapukon túl valami
más világ, és abban más népség, mint az a «palaczkhordó» kedélyes
polgárság? arról még csak álma sem volt.</p>
<p>A szándékosan elferdített nevelés miatt magából Bécsből is csak
azt ismerte meg, a mi az oda összesereglett idegen kalandvadászok
bizarr ötlete volt: a titkolt orgiákat, a carousseleket; – aztán
meg a koldusok csodatanyáját; de a nagy császárvárost a maga komoly
nevezetességeivel, udvari és diplomatai körével, tanintézeteivel,
császári ritkaságtáraival, kereskedelmi forgalmával, katonai
rendszerével soha sem ismertette meg vele senki. Nem volt sem az
aulában, sem a kaszárnyában. Csak annyit tudott, mint minden
nyárspolgár, hogy «nincs több, csak egy császárváros, nincs több,
csak egy Bécs!»</p>
<p>És most egyszerre áttették őt Siciliába.</p>
<p>Mintha csak egy más planétába tették volna át.</p>
<p>Egyszerre történt: mert tengeren szállították oda.</p>
<p>Erre jó oka volt a bécsi udvarnak.</p>
<p>A szárazi út Olaszországon visz keresztül, s Olaszországban
könnyen el lehet tévedni annak, a ki – maga is hajlandósággal bir
az eltévedésre.<a name="FNanchor_103" id=
"FNanchor_103"></a><a href="#Footnote_103" class=
"fnanchor">103)</a></p>
<p>Minden császári, királyi és atyai kegyosztás mellett is
<span class="pagenum"><a name="Page_229" id=
"Page_229">-229-</a></span> György csak egy beczézett fogoly volt.
A hajó a legbiztosabb börtön, s a tenger a leghívebb porkoláb.</p>
<p>Arra is szükség volt, hogy mielőtt György Siciliába megérkezik,
a császári staféta őt megelőzze, a palermói viczekirálynak küldött
utasításokkal. És azután még «valaki más.»</p>
<p>Hogy az akkori közlekedési eszközök mellett hamarább lehetett a
szárazföldi uton Siciliába jutni, mint hajón, az nem annyira az
olasz diligence kitünőségében keresendő, mint inkább a hajózás
természetében. A Triesztből kiinduló kereskedelmi hajónak az egész
keleti olasz part hosszában minden kikötőnél meg kellett állani,
árúczikkeket kirakni és felvenni, s friss ivóvízzel ellátni a
népét. Mikor aztán Olaszországnak végét érte, akkor nem vitorlázott
a hajó egyenesen Messinának; hanem lelódult Maltába, mert oda volt
irányozva a legfőbb rakodmánya: a styriai vas és az istriai
butorfa; csak azután került fel megint nyugatnak, míg szerencsésen
megállapodott a sziget éjszaki oldalán, Palermo kikötőjében. Ott
pedig tizennégy napig vesztegzár alatt kellett maradnia, a mért
Maltát érintette, a mi már a Kelethez tartozik.</p>
<p>Györgynek ez út alatt bőséges ideje jutott ezt a két
végtelenséget tanulmányozni: a tengert – és az atyja
végrendeletét.</p>
<p>Tengert sem látott még soha. Volt alkalma rá, hogy megismerje ez
istenarczot jó kedvében és haragjában: a sima tengert, mely a napot
eltemeti, s a holdat megszüli, s a háborgó tengert, mely a
zivatarral harczol, s e harcz közben a nyomorult gályát
hullámboltozatok alá temeti: az alvó tengert, melyen teljes
szélcsend alatt a lomha járómű egyik oldaláról a másikra dülöng s a
világító tengert, mely csodás éjjeleken illuminátiókat rendez oda
alant az azurkék mélységben, millió fantasztikus alakú meduzáival,
salpáival, vénusöveivel.</p>
<p>Egy kisérőt adtak mellé az eddig ismeretes világból: egykori
lovászát, Künzli Pétert. Az «alter ego» nem igen <span class=
"pagenum"><a name="Page_230" id="Page_230">-230-</a></span> volt
«másik én»-je az urának, a kit az iskolában képviselt. A tenger és
a szél irgalmatlanabb examinatorok, mint a bécsi mixta commissio
urai voltak. A Péter minden erősebb hajómozgásnál tengeri
betegséget kapott, s akkor nem lehetett szavát venni: csak
jajgatott és a szenteket invokálta. Györgyre pedig semmi hatása sem
volt a hajó ingásnak. Tűrte, mint egy gyakorlott tengerész. A
legnagyobb zivatarban az volt a gyönyörűsége, hogy felmászott az
árboczkosárba s ott hintáltatta magát – és kaczérkodott a
villámokkal.</p>
<p>A csendesebb napokon aztán, mikor a Péter a rendes emberi
állapotba visszazökkent, elővették az á-bé-abot s a mit Wammána
elmulasztott, Péter igyekezett helyrepótolni: Györgyöt irásjegyek
formálására tanítá.</p>
<p>Gyors esze volt, hamar megtanulta. Nem sokára annyira vitte,
hogy a mit örökségül kapott a királytól, atyjának végrendeletét
elolvashatá. – Francziául volt az irva: megértheté.</p>
<p>Ekkor nyilt meg azután előtte egy új látó határ: a tengernél is
véghetetlenebb.</p>
<p>Maga a czím, mely a végrendeletet megnyitja, oly ünnepélyesen
nagyszerű.</p>
<p>«Én Ferencz, a Te kegyelmességedből oh Istenem, Erdély
országának Keresztyén Fejedelme, Rákóczi-fejedelem, s a Római Szent
Birodalom fejedelme, Magyarország Részeinek Ura, Székelyek Grófja,
Munkácsi és Makoviczai Herczeg, Sárosmegye örökös Főispánja stb.
stb.»</p>
<p>Tehát nem csavargó gyülevész vajdája! A hogy a «studium»-ban
volt leirva.</p>
<p>És nyomban e fényes czímek után következik a még nagyszerűbb
lemondás.</p>
<p>«Te adtad e minőségeket és czímeket nekem óh Uram, részint egy
szabad nemzet választása, részint születésem által.»</p>
<p>«Távol legyen tőlem, hogy én e hiú minőségekkel és <span class=
"pagenum"><a name="Page_231" id="Page_231">-231-</a></span>
czímekkel dicsekedjem: megvallom az én szívemnek alázatosságában,
hogy én csak a haragnak gyermeke: por és hamú vagyok.»</p>
<p>S folytatja a porrá és hamuvá változást önvád szavaiban.</p>
<p>Elismeri, hogy nagy Isten-adományait és tehetségeit Isten ellen
és önmaga ellen fordítá: magát a «háladatlanság utálatos
szörnyetegének» nevezi. – Isten büntetésének – nem:
könyörületességének nevezi azt, hogy tőle elvette a fejedelemséget
és a világi javakat, hogy őt meglátogatta mindenféle
szomorúságokkal, melyeket a világ nagyjaitól szenvedett. S
megköszöni Istennek azt, hogy őt egy olyan országba száműzte, a hol
büszkeségét megtörve, lemondva az emberi elme hiú számításáról és a
földi hatalmakban való bizalomról, egyedül az Isten irgalmába vesse
reményét.</p>
<p>Soha sem beszélt ez ideig senki György előtt Istenről. Azt
tanulta eddig, hogy a templom csak a pap kedvéért van, s a pap maga
gúny tárgya.</p>
<p>Atyjának a végrendeletéből kezdé sejteni először, hogy mi a
«hit»?</p>
<p>Az a hit, mely a porba hullott nagyságot az égig fölemeli.</p>
<p>Igy látta az atyját égig emelkedő nagyságában lelke előtt
megjelenni.</p>
<p>Nem tudott neki élő arczot adni, még is megismerte: előtte
állt.</p>
<p>Bűnbánatot érzett, hogy e fényes alak helyett, (ha csak egy
napra is,) egy olyan fintorképet tudott atyjául elfogadni, mint a
csavargók királya.</p>
<p>A következő sorokban egyre emelkedik az ájtatos hangulat.</p>
<p>A száműzött fejedelem igazolja magát Isten előtt (csak az Isten
előtt), hogy miért írja meg e végrendeletét. A Keleten dúló
ragályos mirigy ösztönzi erre, melynek legjobb hívei már áldozatul
estek. Aggódik a többi <span class="pagenum"><a name="Page_232" id=
"Page_232">-232-</a></span> hiveiért, a kik az ő halála által mind
nyomorra jutnak, a kiket pedig úgy szeret, mint saját gyermekeit.
És azután ezekért a gyermekeiért. «Szívemnek ömledezésével szólok
hozzád én Istenem, miután már annyi évekig szólottam az emberekhez,
a kik meg nem hallgattak engemet!»</p>
<p>«Nem panaszkodom reájok, Uram! és ne vedd olybá, mintha gonoszat
akarnék azoknak is, a kik óhajtják vala, hogy a keresztyén
fejedelmek birodalmaiba való belépés el legyen én előttem zárva:
mivel a Te itéleteid voltak azok fölöttem s az emberek csak
végrehajtók valának. És látod is én Istenem, hogy én mindnyájokat
szeretem, a Te szerelmedben. Kérlek, bocsáss meg azoknak, a kik
engem leginkább üldöztek és rágalmaztak, mert bizonyára azt hitték,
hogy igazságosan cselekesznek.»</p>
<p>Dávid király zsoltárai nem szebbek ezeknél!</p>
<p>Az ifju, a hogy szemeivel elnézte a végtelen tengert, melynek
láthatára összefoly az éggel, épen úgy látta lelke előtt elterűlni
azt a másik végtelenséget: atyjának szellemét. Hát még ha ennek a
partjait meg fogja ismerni: ha egyszer jön valaki, a ki elmondja
élőszóval előtte, mik voltak a tettei a világtörténetben ennek az
ismeretlen alaknak?</p>
<h3>POSTHUMUS GONDOLATOK.</h3>
<p>Talán jó is volna itten befejezni ezt a regényt?</p>
<p>Ha rajtam állna, én azt tenném.</p>
<p>Egy nemes szívű fejedelemfi, ki szép lelkének méltó sorsát
megtalálja! s él, azontúl a világ legboldogabb édenében.</p>
<p>Egy nagylelkű uralkodó, ki ellensége gyermekét boldoggá
teszi.</p>
<p>Két testvér, kiket a rosszakarat egymásnak halálos ellenségévé
mérgesített, kibékül egyszerre a halálban is elenyészhetetlen anyai
szeretet sugallata által.</p>
<p>Ez volna a legideálisabb megoldás. <span class=
"pagenum"><a name="Page_233" id="Page_233">-233-</a></span></p>
<p>Csakhogy a mai kor empyricus szelleme mind ezt nem fogadja már
be.</p>
<p>Idylli önelenyésztetés! Fejedelmi nagyszívűség! – Dicsőült
szellemek mysticus befolyása a földi eseményekre! – Mind ez elavult
régi poézis. A mai kor igazságot követel. Nem mulatunk, nem
élvezünk, nem gyönyörködünk; hanem analyzálunk.</p>
<p>Igaz-e az, a mi megtörtént? s ha igaz, miért igaz? hogy
történhetett meg?</p>
<p>Maga a pergamen sem elég bizonyíték már! Hátha falsum?</p>
<p>S ilyen pergamen is csak kettő van a kezünkben.</p>
<p>Az egyik Mikes Kelemen naplója, melyben az van írva az ifjú
Rákóczy Györgyről, hogy «a mi herczegünknek semmi neveltetése nem
volt: – azon igyekeztek, hogy semmit ne tanuljon: azt véghez is
vitték. És én azt csodálom, hogy írni tud, ha rosszul is.
Legnagyobb fogyatkozást azt találom benne, hogy magyarul nem tud.
De az nem az ő vétke. Németek nevelték, a kik csak a Miatyánkot sem
engedték volna, hogy magyarul megtanulja.»</p>
<p>A másik pergamen pedig a III. Károly király adománylevele,
melyben a gyermek ifjú felmagasztaltatik, jeles lelki
tulajdonságaiért, s olyan kiváló magaviseletért, mely egy Siciliai
grófság s hatalmas pénzbeli apanage adományozására méltó.</p>
<p>Hogy tartja fenn ez a homlokegyenest ellenkező két okirat egymás
ellenében az igazait?</p>
<p>Ha III. Károly király Rákóczy Ferencz fiát ki akarta tüntetni
ily fényes adományozás által, miért nem tette ezt az elsőszülöttel,
Józseffel; a ki valóban fényes tehetséggel, előkelő műveltséggel,
tudománynyal birt; miért az ifjabbal, a gyermekeszűvel, a
jelentéktelennel?</p>
<p>Mi befolyása lehetett itt a nőtestvérnek, Rákóczy Juliának?</p>
<p>Mi szerepet játszott itt Pelargus: a kurucz vezér?</p>
<p>Mi lett Pelargusból az után a jelenet után, a melyben
<span class="pagenum"><a name="Page_234" id=
"Page_234">-234-</a></span> Györgyöt futásra bírta s maga
hátramaradt, az ifjú menekülését fedezni?</p>
<p>Ki volt az, a ki Károly királynak György nevében megirta a
veszedelmes asphaleia társaság mysteriumait? A mely felfedezésért
aztán a király Györgyöt ily fényesen kitünteté?</p>
<p>Egy megoldást szabad sejteni a jogosan kételkedő kérdésekre.</p>
<p>Hátha Rákóczy József, a bátya, volt ebben az egész regényben az
igazi vezéralak?</p>
<p>Hátha Rákóczy József nem volt az a léha kalandhős, a milyennek
őt a névtelen iró jellemzi; hátha nem illett rá az a kifakadás, a
mivel őt Mikes Kelemen megbélyegzi: «az apa felől elmondhatom,
valamint egy régi nagy ember felől mondták volt, hogy ha született,
bár soha meg ne halt volna; a fia felől pedig: hogy ha a nyomorult
világra nem jött volna, semmit sem vesztett volna rajta.»</p>
<p>A hogy József végnapjai fellobbanásában előtünik: ennek az
ellenkezője volt.</p>
<p>De testileg beteg volt már.</p>
<p>Már ifjan öreg volt. Egész életszervezetét megrongálta a korai
kicsapongás: a mire bő alkalma volt mindig. Tüdővérzése volt.</p>
<p>Érezte, hogy e miatt ő maga vezéri szerepre képtelen. Hogy azt a
hivatást, a mit tőle vár a szabadságáért rajongó nemzet, nem képes
betölteni.</p>
<p>Talán ő volt az, a ki az öcscsét, a testben lélekben romlatlan,
erőteljes ifjút, az ő neki szánt szerepre felavatta.</p>
<p>Neki már tudnia kellett azt, hogy van egy öcscse: mert nagy fiú
volt, mikor tőle elszakiták; nem úgy mint az, a ki bölcsőben volt
még: ki bátyja létezéséről nem tudott.</p>
<p>Talán épen József volt a közvetítő Pelargus és György
között.</p>
<p>Talán épen azért kereste József az asphaleia szövetségét, hogy
az öcscsét kiszabadítsa annak megrontó hálói közül. <span class=
"pagenum"><a name="Page_235" id="Page_235">-235-</a></span></p>
<p>Akkor ő lehetett az is, a ki a királynak megírta György nevében
a titkos szövetség üzelmeit.</p>
<p>De hát ő honnan tudhatta azokat meg; holott nem volt beavatott
tagja a társaságnak?</p>
<p>Hogyan vállalkozhatott Pelargus arra a vakmerő koczkázatra, hogy
mint komédiás akrobata a titkos társaság ünnepélyére elmenjen?
Honnan tudhatta azt, hogy arról a helyről el lehet menekülni? Kitől
kapott tájékozást? Ki ismertette meg a helyiséggel?</p>
<p>Vaktában történt volna mindez?</p>
<p>A véletlen: a Deus ex machina működött tán e történetben?</p>
<p>Ezt a mai kor kritikus szelleme nem fogadja el többé.</p>
<p>Követeli, hogy keressük az igazságot.</p>
<p>Azt kell hinnünk, hogy ebből a lánczból hiányzik még egy
szem.</p>
<p>Lehet, hogy az az egy szem is a kezünkben volt már, de
kiejtettük belőle.</p>
<p>Talán a történet további folyamán rátalálunk megint. S akkor az
egész világos lesz előttünk.</p>
<p>Talán az új mese, mely most kezdődik, megoldást fog szogáltatni
a befejezett mesének.</p>
<p>E végrendeletnek minden sora tágította azt a végtelen látóhatárt
György előtt. Megtudta belőle, minő összeköttetései voltak atyjának
a világ leghatalmasabb uralkodójával, XIV. Lajossal: hogy az még
számüzetése helyén is fejedelmi udvart tart s a franczia
kormánynyal érintkezik.</p>
<p>És a mi legcsodásabb hatású volt ránézve, az a gyöngéd
gondoskodás, a melylyel György fia iránt viseltetik. Csak Györgyről
beszél, Józsefet nem említi soha. Györgyre ruházza át
lengyelországi nagy jaroszlavi uradalmát, melyet XIV. Lajos vett a
számára; Györgyöt diszíti fel ez uradalommal járó «Makoviczai
herczeg» czímével. (Hányadik czíme ez már!) György kezébe bocsátja
át a franczia kormány által az apa javára kötelezett 6000 livre évi
<span class="pagenum"><a name="Page_236" id=
"Page_236">-236-</a></span> járadékot. Őt ajánlja francziaországi
rokonai magas pártfogói kegyelmébe. Miért szerette úgy Györgyöt? és
egyedül őtet, a kit csak a bölcsőben látott utoljára? a ki még
semmit sem tett, semmit sem tudott? Miért halmozta el ezt a fiát
szeretetének egész összeségével?</p>
<p>Ez a gondolat még végtelenebb volt, mint a tenger!</p>
<h2>XXV. FEJEZET.<br />
EGY MÁS PLANÉTÁN.</h2>
<p>Manapság a földet körülhajókáznák annyi idő alatt, a mennyibe
került Györgynek Bécstől a palermoi alkirályi palotáig eljutni. No
de végre még is csak eljutott.</p>
<p>Az alkirály azóta megkapta már, Olaszországon keresztül, a bécsi
kormány utasításait, s rangjához illő tisztességgel fogadta a
fejedelemfiut.</p>
<p>Serenissimének czímezte, a mi a mediatizált herczegeket
megilleti. Az alkirály palotájában volt elszállásolva, s annak a
hintaján járta be a várost. Miután mindent megszemlélt, a mi látni
való volt: az alkirály megismertette őt a helyzetével.</p>
<p>– Serenissimének két dominiumot ajándékozott a római császár ő
felsége; kit a békekötés Siczilia uralkodójává tett. Az egyik
uradalom a Giunchi grófság, a melynek nevét egy ideig viselte is a
serenissime. Ez itt fekszik Palermo közelében: dúsan termő földje
ontja a gabonát, jó szüretet ád a borból és gyapotból, szorgalmas,
munkás népség lakja. Hanem egy nagy maleficiuma van. Az idegent, a
mint letelepül azon a vidéken, rögtön felkeresi a szigetláz.
Makacs, hosszas betegség, a melyből a keleti fajok még csak
kilábolnak valahogy: a spanyol, görög; legfeljebb, hogy egy
sárgafakó szín marad meg az arczukon örökre; hanem a kiben egy
csepp német vér folyik, az okvetlenül halállal végzi a sicziliai
patécsot. <span class="pagenum"><a name="Page_237" id=
"Page_237">-237-</a></span></p>
<p>Már pedig Györgynek meg kellett vallani, hogy az ő ereiben
felesen lüktet a germán vér: anyja német herczegnő volt. Aztán
útitársa, a Künzli Péter pedig telivér helveta.</p>
<p>– Akkor maradjunk a Del Contrastonál. Az is igen szép vidék.
Buzatermeléssel ugyan ott már nem foglalkoznak; gyapotot és
czukornádat sem mivelnek; mert ahoz sok emberkéz kell: hanem vannak
rajta a helyett egész erdők gesztenyefákból: a szentjánoskenyér, a
granátalma, a narancs, czitrom vadon terem, egész pagony számra, az
egész mezei munka az ingyen termő gyümölcs leszedéséből áll; a
melyet aztán zsákokban szállítanak el a kikötőig, a hol biztos
piaczuk van. Egy rendes, megbizható bérlő gondozza az egészet, a ki
szintén fekete czukrot is főzet a bozótszámra termő édesgyökérből.
Legbecsesebb jövedelmi ága azonban a birtoknak az olajfa-telep,
mely fallal van körülvéve, a mely fal felmegy egész a várkastélyig;
a melynek terraszáról felséges kilátás nyilik a hegyszakadékok
által környezett völgyre.</p>
<p>– Tehát vár is van a birtokon?</p>
<p>– Még pedig ősrégiség. Még a görög uralomból való. Gyönyörű
dóriai oszlopcsarnokkal. Egykorú a taorminai romokkal. Lakásra
azonban a legközelebbi tulajdonosai sem használták már régóta,
hanem odalenn laktak a völgybe épített villában.</p>
<p>– S miért nem laktak fenn a várban?</p>
<p>– Azt majd megtudja serenissime, ha ott lesz. Látta serenissime
a tengerről az Aetnát?</p>
<p>– Láttam. Pompásan füstölög.</p>
<p>– Most csak füstölög: egy idő óta nyugodtan viseli magát. A Del
Contrasto birtok ott fekszik az Aetna tövében.</p>
<p>– Ah! Az nekem nagyon kedves fog lenni.</p>
<p>– Nagyszerű látvány lesz mindenesetre: kivált ha egyszer kitör.
Kevésbé kellemetes lesz serenissimére nézve a Malandrinik és a
Fuggitivik közelsége, kik a körülfekvő erdőségekben tanyáznak.
<span class="pagenum"><a name="Page_238" id=
"Page_238">-238-</a></span></p>
<p>– Kik legyenek azok?</p>
<p>– A Malandrinik olyan uraságok, a kik maguk nem dolgoznak
semmit; hanem a mit más ember összegyüjtött, azt erővel elveszik.
Szokásaik közé tartozik az utazók kifosztogatása: nevezetes
embereket el szoktak ragadni magukkal, s nagy váltságdíjért
szabadon bocsátani. Ha meg nem kapják érte a váltságdíjat: elébb a
füleit vágják le, utoljára a fejét, azt küldik be a késedelmező
rokonoknak. A Fuggitivik pedig olyan menekültek, a kik nincsenek
megelégedve az idegen kormányzattal; a kik összeesküvés, pártütés
miatt proskribáltattak, a jószágaik elkoboztattak, s a kik szintén
ott tanyáznak az Aetna környékén, a hegyszakadékok között, a hol
sok az elhagyott ház, a hozzájárulhatlan barlang, s időnkint onnan
törnek elő jól fegyverzett csapatokban vásári népet, bérlőket
megadóztatni, kormány postaszállítmányait elrabolni s egész
harczokat vívnak a kisérő katonasággal. Ezek nem olyan kegyetlenek,
mint a malandrinok; hanem vitézebbek.</p>
<p>– Talán az én birtokom is egy ilyen elkobzott jószág?</p>
<p>– Temészetes dolog. Üres föld lehet Amerikában, de Sicziliában
nincs. Ha itt a császár egy dominiumot el akar ajándékozni egy
hívének, azt csak úgy teheti, hogy egy hűtlentől elveszi a
birtokot. Mind a két uradalom, a Giunchi völgyi ép úgy, mint a Del
Contrasto völgyi egy proskribáltnak a hűbére volt: külömbség csak
az a kettő között, hogy a Giunchi völgy birtokosa már meghalt, a
Del Contrasto völgyié pedig még él.</p>
<p>György nagyon magába szállt e felvilágosításra.</p>
<p>Az alkirály félreértette a fiatal herczeg megilletődését.</p>
<p>– Ne legyen serenissimének aggodalma e miatt. Ezekkel minekünk
bizony számolnunk kell. Mind a két elődje megkisérti az új
birtokost az ágyában megfojtogatni: a mi dolgunk, hogy
megvédelmezzük őt ellene. Csakhogy az, a melyik már meghalt,
veszedelmesebb: az, a ki láthatlan alakban mint malaria lopózik be
a hálószoba ajtaján s <span class="pagenum"><a name="Page_239" id=
"Page_239">-239-</a></span> csontujjaival összeszorítja az áldozata
torkát, vampyr szájával kiszívja a vérét. Ez ellen nem tudjuk az új
hűbérest megvédelmezni. De a másik ellen igen. Tizenkét
jólfegyverzett zaffo fogja önt az uradalmáig kisérni, s azok ott
maradnak a serenissime körül, mint testőrség. A zsoldjukat a
kormány fogja fizetni. Serenissime csak az élelmezésükről
gondoskodik. Ez legfeljebb kétszáz scudiba fog kerülni évenkint, az
olcsó élelmi szerek mellett.</p>
<p>György egyre hallgatott, mélyen elmélázva.</p>
<p>E szerint ő egy számüzöttnek a birtokát kapta meg adományul. Egy
nemes emberét, a kit kivertek ősei kastélyából, azért mert a
hazáját szerette!</p>
<p>– Ha kevesli ön a tizenkét fegyverest, monda az alkirály,
megduplázhatom; adhatok huszonnégyet.</p>
<p>Az a gondolat, hogy gyávának tartják, felkölté Györgyben a
daczolást.</p>
<p>– Ellenkezőleg. Sokallom a tizenkét zaffót. Elég lesz nekem
hat.</p>
<p>– Nem lesz elég. Mert mikor serenissime kisétál a pagonyban, két
zaffónak kell előtte járulni puskával, kettőnek pedig illő
távolságban követni a lépteit. Négy zaffónak ez alatt otthon kell
maradni a kastélyban, mind a négy oldalán egynek; alattomos
megrohanás ellen őrködve. Négynek pedig kell fenntartva lenni az
éjszakai szolgálatra.</p>
<p>Ezt el kellett fogadni Györgynek föltétlenül.</p>
<p>Az alkirály kategorikus beszédéből azt is megértheté, hogy a
tizenkét zaffó, a kik közül négy minden sétájában kisérni fogja,
arra is nagyon alkalmatos lesz, hogy a serenissime maga is valahogy
el ne szökhessék a szigetről.</p>
<p>Palermotól Messináig hajón is lehetett volna utazni Györgynek;
de az alkirály utasításában az volt, hogy a szárazföldi uton
szállíttassa oda. Egy negyedévre kifizette neki az apanageát, s
aztán a tizenkét fegyveres zaffó kiséretében útnak bocsátá.
<span class="pagenum"><a name="Page_240" id=
"Page_240">-240-</a></span></p>
<p>Az út unalmas volt egész Messináig; nem a tengerpart mentén visz
az, hanem a hegyek között, emberlaktalan, növénytelen vidékeken
keresztül, hegynek fel, hegynek alá. Két öszvér hátára kötött
zsöllye volt a jármű.</p>
<p>Mikor a Scala hegy ormait eléri az út, ott aztán egyszerre
megnyilik az igazi sicziliai tájkép. A dusgazdag keleti növényzet,
minőhöz európai szem nem szokott, az aloék, kaktuszok, mint
sövénykerítés, a virító oleander, mint útféli bozót, a pálmák, a
mandulafenyővel összekeveredve, a granát-almák és narancsfák
sötétzöldje felváltva az olajfaligetek szürke lombozatával, maguk a
kopár sziklák benőve kápri bokrokkal és babérfával. És ez óriási
kert teleszórva az ezredévek építési remekeivel; a mik között az a
legszebb, a mi már rom.</p>
<p>Bécs után Messina!</p>
<p>György kezdett hálát érezni azon jóltevő kéz iránt, mely őt ide
átvarázsolta.</p>
<p>Ez az egész tájék úgy tünt föl előtte, mint egy ébren látott
álom. Az embert az a gondolat fogja el, hogy milyen jó lesz ezt
tovább álmodni, még tovább álmodni, s aztán végképen elaludni.</p>
<p>A messinai népet is nagyon kedve szerint valónak találta. Vidám,
gondatlan faj az, összekeveredve göröggel, arabbal, normannal,
spanyollal, francziával, a melyik felváltva uralta a várost. S e
városnak harczi eseményekben gazdag története van. S arra minden
lakosa visszaemlékezik.</p>
<p>Györgynek nem volt szabad ebben a városban soká mulatni, ott
semmi jót sem tanult volna. Azzal siettették, hogy ebben az
időszakban eső szokott esni Sicziliában, s ha a Fiumárák
megdagadnak, nem tud majd eljutni a kastélyába, a mi Messinához még
jó két öszvérjárta napi távolban esik.</p>
<p>A sirokko csakugyan meghozta az esőt. Zivatar, mennydörgés,
villámhullás következett be György utazására. Volt abban jó is, meg
rossz is. A jó az volt, hogy Messinából <span class=
"pagenum"><a name="Page_241" id="Page_241">-241-</a></span>
kivonulása alkalmával elmaradt a nyakáról az a csoportos koldushad,
mely az országutakat megszállva tartja s valóságos plágája az
utazónak; csak egy csuklyás barát maradt meg állandóul az
üldözésében, a ki szamárháton ülve árult szent szobrocskákat s még
a megáradt Fiumárát is átusztatta, s nem tágított addig, a míg az
alamizsna dénárt meg nem kapta.</p>
<p>Lucskosan, agyonázva jutott el a karaván a Del Contrasto völgy
villegiaturájáig. A zaffóknak a puskacsövei szinültig voltak
vízzel; azok ugyan egyet sem tudtak volna lőni, ha megtámadta volna
őket valaki. György az egész bevonulás alatt semmit sem látott a
tájékból a zápor miatt.</p>
<p>Megérkezésekor a bérlő fogadta, ki előreküldött futár által
értesítve volt az új földesúr megérkezte felől.</p>
<p>A bérlő az urasági villa földszintjét lakta; az emelet fenn volt
hagyva a magas uraságok és a denevérek számára.</p>
<p>Esős időben roppant nagy tűz volt rakva a kandallóban. Úgy
látszik fa van itt elég; a tűz közepén volt lánczra akasztva a nagy
bogrács, melyben kecskehús főtt csicsókagyökérrel. A körül
telepedett le az uraság, a katona, meg az öszvérhajtsár jó
egyetértésben.</p>
<p>A bérlő maga is csak aféle bennszülött sicziliai nép fia volt, a
ki hetenkint egyszer borotválja le a bajuszát s kecskebőr harisnyát
hord.</p>
<p>A rengeteg nagy földszinti teremben jó friss páfrán volt
kiteríve a fal mögé: az volt a fekhely. A terem szögletében volt
egy nagy sziklába vágott verem, abban állt a bor. Becsületes
sicziliai veres karczos. Őszszel beletöltik mint mustot a verembe,
letakarják egy nagy lapos kővel, s aztán meregetik kobakkal, a míg
benne tart. Pincze is, hordó is, egy személyben.</p>
<p>A mint az utazók és a házbeliek lassankint elfeküdtek a jó puha
haraszt ágyba, s a bérlő és György egyedül maradtak a kandalló
hamvadó parázstüze előtt, a fittajuolo <span class=
"pagenum"><a name="Page_242" id="Page_242">-242-</a></span>
sinczerizálva ismerteté meg a földesurát a birtoka előnyivel és
hátrányaival.</p>
<p>A Del Contrasto uradalom, jó gesztenyeterméskor, behoz kétezer
ötszáz skudi jövedelmet. (Skudi = római tallér.)</p>
<p>Ennek fele illetné meg szerződés szerint a földesurat, másik
fele a bérlőt. Azonban vannak mulhatlan kiadások, a melyek a
jövedelmet megrövidítik. A bérlő és a földesúr kénytelen
megosztozni, testvériesen, a birtok jövedelmén, egyfelől a nagyon
tisztelt malandrini urakkal, másfelől pedig a becsülésre méltó
fuggitivi uraságokkal; mindegyiknek kiszolgáltatván a birtok
átlagos jövedelmének egy negyedrészét. Ilyenformán a földesúrnak és
a bérlőnek marad tiszta jövedelemképen ezerkétszázötven skudi.
Ebből hatszázhuszonöt jut egy-egy részre. E szerint, ha az új
földesúr még tizenkét gesztenyefogyasztót is hozott magával,
fegyveres zaffók alakjában; miután ezek kizárólag az ő becses
személyének a védelmére vannak rendeltetve, s annál fogva azoknak
az élelmezése ő rá tartozik, marad neki magának az egész Del
Contrastói dominium jövedelméből négyszázötven scudi.</p>
<p>Hát ez bizony nem valami herczegi jövedelem. Azonban olyan
helyen, a hol nincs mire elkölteni a pénzt, ez is elég sok.</p>
<p>Reggelre megszünt a zápor. György, a mint kitekintett a
szőlőlugassal befuttatott veranda alól, egy mély üregbe látta magát
bezárva, melynek boltozatát egy sűrű, lomha szürke felhőtömeg
képezte. A kastély körül óriási vén gesztenyefák, sötétzöld
lombjaikkal, miknek némelyikét még a saraczénok ültethették.
Koronáikat az átvonuló felhő seperte.</p>
<p>Később a felhőkárpít emelkedni kezdett: a panoráma tágult; a
szemközti hegyoldalból vidámzöld szentjánoskenyérfa-liget kezdett
előtünni, vegyítve haragos zöld ernyős piniákkal. A felhő még
feljebb vonult, elfoszladozva egy felfutó bástyafal felül, mely
ezüstzöld olajfaberket <span class="pagenum"><a name="Page_243" id=
"Page_243">-243-</a></span> látszott körülfogni. A fal egyre
följebb vonult, az olajfák egyre emelkedtek egymás fölé, végre
előtünt nagy magasságban egy párkányozott bástya, a fölött egymás
fölé hágó terrasszok, végre egy oszlopcsarnok; egy egész vár. Ez a
Del Contrastói várkastély. Mögötte sötétzöld háttér örökzöld cser
és ilex erdőkből. Ég nem látszik még sehol.</p>
<p>A felhőkárpít vonul fölfelé.</p>
<p>A tölgy és ilexrengeteg az égbe látszik felnyúlni, míg
lassankint helyt ád a lúczfenyőnek; azután következik a törpefenyő,
a veres bogyójú boróka, a tiszafa. A hegy még egyre tart.</p>
<p>A felhőkárpit tovább göngyölödik; a sziklaoldalakat már csak az
őszbecsavarodó rozmarinok, gyopárok takarják. Azoknak is vége
szakad; következik a nagy fekete sivatag görgeteg, melyen semmi
tenyészet nem látszik; a láva uradalma. Egymásra torlódott
formátlan tömegek, likacsos, szivacs alakú kolosszok.</p>
<p>De az ég még mindig nem látszik sehol.</p>
<p>A felhő kurtina egyre följebb emelkedik; csúcsos sziklakúpok
tünnek elő, párázó odúkkal; gránit bástyák, melyek összefutnak,
vápáikban hóval fedve (odafenn a záporból hó lett) utoljára egy
nagy széles körönd, zegzugokra tépve, oldalai kénsárgák, veresek,
hamuszínüek; közepéből lenyomott füsttömeg gomolyog alá; nagyobb
mint egy templomégés füstje, a mi a felhővel összevegyül.</p>
<p>Ez az Aetna.</p>
<p>Ez is György uradalmához tartozik.</p>
<p>György úgy el volt merülve az «élő hegy» bámulatában, hogy meg
sem hallotta a házi gazda unszolását, a ki a reggelit elkészítette
a számára.</p>
<p>– Én oda fel akarok menni. Monda György a gazdának.</p>
<p>Az a szeme közé nevetett egész tele torokkal.</p>
<p>– Oda? fel? A pokolba? Az volna a derék!</p>
<p>– Hát ön talán még soha sem volt odafenn. <span class=
"pagenum"><a name="Page_244" id="Page_244">-244-</a></span></p>
<p>– A milyen igaz, hogy a nevem Bonaventura Calzolaio.</p>
<p>– Hát mért nem ment oda fel?</p>
<p>– Először, mert semmi keresetem sincs odafenn a pokoltorkában;
másodszor mert nem lehet. Szebb azt innen alulról nézni.</p>
<p>György hozzá látott a reggelihez. Volt finom póré hagyma,
tatárkapolenta tejjel és lépes méz.</p>
<p>Azután megint rátért a kedvencz tárgyára: az Aetna hegyére.
Ezuttal a zaffókhoz fordult.</p>
<p>– Ti fogtok engem kisérni párosával a sétáimon?</p>
<p>Kérdésére rögtön előállt négy zaffó és fogta a kezébe a
puskáját.</p>
<p>– Velem fogtok jönni oda fel a hegy tetejére.</p>
<p>Erre mind a négy zaffó visszatámasztotta a szögletbe a puskáját,
s megint elnyújtózott a lehevert alomban.</p>
<p>– Hát nem fogtok kisérni?</p>
<p>– Oda nem!</p>
<p>Signore Bonaventura aztán olyan szépen elmagyarázta neki, hogy
nem érdemes az az egész Aetna arra, hogy az ember a csizmatalpát
elszakgassa miatta; sétálni való hely van itt sokkal szebb elég;
végig a gesztenyefa erdőkön; szebbnél szebb kertek, ligetek
váltogatják egymást, egyik villa és mulatóhely a másikat éri; a
tűzhányó hegy úgy van körülfogva házakkal, kertekkel, mint egy szép
nymfának a dereka virágból font övvel. Csak sétáljon ő herczegsége
itt a puha gyepen, az árnyékban; ez sokkal egészségesebb mulatság,
s ha már épen szép kilátást akar élvezni, ballagjon fel a saját
várkastélyába, a gyönyörű Del Contrastóba. Annak a terrasszáról el
lehet látni Taormináig; ott nem is tarthat semmitől; mert a vár, az
olajfák kertjével együtt, magas kőfallal van körül kerítve.</p>
<p>György belenyugodott a jó tanácsba. Két fegyveres zaffó elől
harmincz lépésnyi távolban, kettő hátul kisérte a sétája közben.
<span class="pagenum"><a name="Page_245" id=
"Page_245">-245-</a></span></p>
<p>Mint egy rabot.</p>
<p>A Péternek semmi hasznát sem vehette, mert annak az egész
életszervezetét összezavarta az olasz konyha.</p>
<p>Először is végig járta azokat a csodálatos gesztenyeerdőket,
miknek fái olyan terebélyesek, hogy egy század lovas elférne
alattuk; a kérgeikbe görög és arab betűk vannak bevésve,
évszámokkal, a mik a saracénok uralkodására emlékeztetnek.</p>
<p>A völgy lapályos részeit narancsligetek, fügefagesztek
szaggatják koczkákra, a hol a fák összevissza vannak vegyítve
piniákkal, pálmákkal, mandulákkal, a mély televény talaj el tudja
táplálni valamennyit, s minden liget körül szőlőlugassal
befuttatott házak kandikálnak elő: a legtöbbnek nincsen födele,
sima teteje csak esővizfogásra való.</p>
<p>Az emberek, a kikkel sétájában találkozott, többnyire szamáron
jártak: csupa férfi; asszonyféle nem mutatta magát. És mindegyiknek
oda volt a nyergébe fektetve keresztbe a hosszúcsövű puska. Mintha
az egész világ mind vadászni járna.</p>
<p>Pedig itt a vad ugyan nagy ritkaság: az őzet, nyulat még tán a
görögök lenyilazták; a vadkannak pedig jó dolga volt itt a
gesztenyeerdőkben, meg odafenn a makkosokban, de az is régen
kipusztult már innen. Nem ismernek itt más vadat, mint
vándormadarakat, a mik Európa felé huzásukban a szigeteken
megpihennek. Itt nem is élnének meg, mert ennek a paradicsomkertnek
nem jutott a kertek átkából, a kárttevő hernyókból, a mi az énekes
madár tápláléka. A sicziliai kertész csak azokat a bogarakat
ismeri, a mik hasznot hajtanak s azokat gondozza, tenyészti: a
méhet, a selyemhernyót, a cochenillát, a cantharidest.</p>
<p>Dolgozó embert sem látni sehol, se igavonó barmot.</p>
<p>Itt nem szántják, nem ássák, nem kapálják a földet: terem az
magától; a szőlőkben a kecske a vinczellér: az lelegeli a gazt, a
fákról a fattyuhajtásokat; a magtermő növénynek a hol elhullott a
szeme, ott újra kikel s jó <span class="pagenum"><a name="Page_246"
id="Page_246">-246-</a></span> szántából ismét aratást ád. Húst az
ittlakók csak ünnepnap fogyasztanak: akkor gödölyét ölnek;
mészáros, hentes ismeretlen mesterember itten. Hanem hal van elég.
Azt ontja a tenger, s azzal minden ház el van látva bőven.</p>
<p>Ez első sétájában utitársul szegődött hozzá signore
Bonaventura.</p>
<p>Elmagyarázta neki, hogy meddig terjed az uradalma. Elvezette a
majorsághoz, a hol apró tehenkék és tyukok vannak. Ott tartották az
öszvéreket is. Kettőt felnyergeltetett a bérlő, s aztán azokon
folytatták a sétát a hegyi úton, fölfelé a várkastélyig.</p>
<p>Egy magas tömör fal vette körül a kastély kertjét, mely százados
olajfákkal volt tele: tornyos kapu, felvonó hiddal vezetett a
kertbe. Ott is szabadjára volt hagyva minden. Ide még kecskéket sem
bocsátottak be, s annálfogva a tarka levelű acanthus, s az
árticsóka dúsan burjánzott a fák alatt mindenütt, a vadszőlő
keresztül-kasul nőtte az utakat. A kastély ravelinja előtt
leszálltak az öszvérekről s folyvást a négy zaffo kiséretében
felmentek a hosszú egyenes lépcsőzeten az első mellvédig. A második
mellvédhez vezető lépcsők már összevissza voltak düledezve. A
földrengés rongálta így meg. De a lépcsők közül olyan buján
sarjadzott elő a babérfa, hogy könnyű volt rajtok felhatolni. Ott
következett azután a nagy terrassz, körül ölelve egy gyönyörű
árkáddal, melynek üres fülkéiben valaha márvány szobrok álltak.</p>
<p>A kastélynak nem volt már sem ajtaja, sem az ablakain redőnyök.
A vas drága a szigeten: az ajtókat értékesítették s az ablakfák
elrohadtak. Most szabadon repkednek keresztül a termeken a
denevérek.</p>
<p>S milyen pompa, mennyi fenkölt izlés látszik még most is e
meztelen falakon! A csigás koronázatú dóriai oszlopok, körül fogva
babérfüzérekkel, acanthuslevelekkel: az ökör koponyás homlokzatok,
a rovátkolt pillérek. «Hja, a kik ezt építették, azok még nagy urak
voltak!»</p>
<p>Az utódjaik már nem birták a monumentalis épületet <span class=
"pagenum"><a name="Page_247" id="Page_247">-247-</a></span>
fentartani s leköltöztek a völgybe, egy téglaépítménybe, melyben
egy tető alatt van a raktár, a pincze, az istálló a salonnal.</p>
<p>A Del Contrasto vár háttal fekszik az Aetnának: a szemközti
kilátás a völgyre nyílik.</p>
<p>Észak felé, az erdőség közül emelkedik ki valami hosszú
oszlopsoros építmény, közepén egy óriási, pyramisalakú hiddal.</p>
<p>A bérlő elmondá az új földesúrnak, hogy ez a roppant építmény a
hajdani birtokos herczeg, duca di Arragona műve, egy vízvezeték,
mely az Aetna hóolvadékait a tengerbe ereszti alá. Ma már úgy
hívják, hogy Ponte di Caracci.</p>
<p>Minő úrnak kellett annak lenni, a ki az Aetnától a tengerig
építtetett egy aquæductot, melynek minden oszlopa nagyobb egy
templom tornyánál.</p>
<p>Az utódja egy pajtában tanyázik, együtt a fegyvereseivel s
osztozik az erdei zsiványokkal a gesztenyetermésen.</p>
<p>A delet az egész vidéken jelenté a harangszó. Minden falu, zárda
harangja megszólalt, azzal az egyes kongatással, a mi az olasz
harangozás sajátsága.</p>
<p>Lefelé elég gyorsan jutott el György a kisérőivel a villához,
ott várt rájuk már a halleves, meg a tatárka-kása, rizike-gombával
összefőzve. Mindnyájan egy közös asztalnál ebédeltek: úr, bérlő és
zaffók.</p>
<p>Hanem a Pétert nem lehetett előkeríteni. Az úgy jól tartotta
magát fügével, meg szentjánoskenyérrel, tetejében meg méhsört
ivott, hogy aztán elfeküdt tőle, úgy összehúzódva, mint a tüskés
borz, s nyomorultnak vallotta magát. A bérlőné főzte neki a
mindenféle ezerjófű herbatékat, de azoktól még nyavalygósabb
lett.</p>
<p>Az ebéd utáni időt minden ember alvással tölti. Egész estig
okosabbat tenni nem lehet. A nap forrón süt s a mult napi zivatar
után minden szikla úgy párolog, mint a befűtött kemencze.</p>
<p>Ez lesz itt a mindennapi mulatság. <span class=
"pagenum"><a name="Page_248" id="Page_248">-248-</a></span></p>
<p>A mint aztán a nap eltünik a hegy mögé, akkor egyszerre harmattá
válnak a forró ködök, s rögtön hideg lesz a völgyben. Akkor megint
a hűs levegő miatt van tiltva az idegennek a szabadban ácsorgás. A
természet rabja az, a kit ide küldtek.</p>
<p>Mivel lehet itt eltölteni az időt?</p>
<p>A kecskepásztor tud dudálni s a béresek értenek valami tánczhoz.
De a zene épen olyan csúf, mint a hozzá való táncz.</p>
<p>Női alak is mutatja magát: egy szolgáló, de annak olyan nagy
golyvája van a nyakán, hogy irtózat ránézni.</p>
<p>György rendbehozatta magának az emeleten a kiszemelt
hálószobáját, mely az ideig foghagymaraktárul szolgált.</p>
<p>Hozott magával szarvasbőrterítőt és pokróczot, két szapuló bakon
keresztül fektetett tragácsból hamar össze lett állítva a
nyoszolya.</p>
<p>Hanem a míg az erkélyen bámulta az ezernyi ragyogó csillagot, s
az azokat el-elfátyolozó vulkánfüstöt, az alatt az ágyát úgy
ellepték a kakerlakok (vulgo: sváb bogár), hogy mikor visszatért a
szobájába, azt hitte, medvebőrrel van leterítve az ágya: fekete
volt az egész terítő. Persze: odaszoktak a sok foghagymától.</p>
<p>Megpróbált velük harczba keveredni. Hasztalan küzdelem: ha egy
lepedővel kiszórt az ablakon ezret, jött helyette másik ezer.
Hozatott vizes csebreket, azokba állíttatta bele az ágya lábait;
hát akkor meg felülről a gerendákról potyogtak le hozzá. Végre
készítettek a számára négy rúdra kifeszített mennyezetet
gyékényből, akkor aztán a folytonos bizsergésből a feje fölött
értesült a nagy számú hálótársai ébrenléte felől.</p>
<p>Ezt bizony meg kell szokni: ez együtt jár a paradicsom
gyönyörüségeivel.</p>
<p>Mikor végre nagy nehezen elnyomta az álom, akkor meg egyszerre
puskaropogásra riadt fel.</p>
<p>Felöltözötten, a hogy feküdt, kisietett az erkélyre s kérdezé
<span class="pagenum"><a name="Page_249" id=
"Page_249">-249-</a></span> az udvaron sétáló Bonaventura úrtól,
hogy mi van odakinn?</p>
<p>– Semmi baj, mondá az. Csak a malandrinik bolondoznak.</p>
<p>Hanem a lövöldözésre előrohantak a földszintről a zaffók.
Mindenik hozta a puskáját magával.</p>
<p>Nagy vitájuk volt a bérlővel: követelték, hogy nyissa ki nekik a
kaput, hadd menjenek malandrinit fogni.</p>
<p>Signore Bonaventura váltig csitította őket: hogy nem kell e
miatt oly nagy indulatba jönni. Majd ő maga beszél azokkal az
urakkal, ha ide jönnek. De hát nagy volt a zaffókban a vitézség és
a kötelességérzet. Ők erőszakosan kirontottak a kapun s mentek az
erdőnek zsiványt fogni.</p>
<p>Arra aztán nem sokára keletkezett a gesztenye-erdőben egy
hatalmas puffogtatás: keverve lárma, káromkodás hangjaival. Azt
lehetett hinni, hogy nagy ütközet van ott.</p>
<p>Rövid idő mulva aztán tömeges lépések hangja hallatszott a
láva-talajon, melyből a vén gesztenyefák kinőttek, s a szép
holdvilágnál nem sokára kibontakozott az egész harczi társaság.
Elől jött a tizenkét zaffo, hátul ugyanannyi malandrino. A
zaffóknak hátra volt kötve a keze: az ő puskáikat is a malandrinók
hozták. Mindegyiknek két puska volt a vállán.</p>
<p>– No hát nem megmondtam ezt előre? dünnyögé Bonaventura úr. A
malandrino csak malandrino s a zaffo csak zaffo.</p>
<p>S azzal sietett kinyitni a kaput az idetartó uraságok előtt.</p>
<p>– Ah! Ő az, maga a Fra Barbarigo! mondá felismerve a brigantik
vezérét. Csak tessék nyugodtan maradni a szobájában, serenissime.
Majd elvégzem én magam a signorikkal az elvégzendőket.</p>
<p>– De én akarom látni azt a tisztelt haramiavezért, s magam
akarok vele egyezkedni.</p>
<p>– Egyezkedni? Az uram, nem lehet. A malandrinóval nem lehet
alkudozni, mert az kegyetlen szerzet. Az csak <span class=
"pagenum"><a name="Page_250" id="Page_250">-250-</a></span> úgy
értekezik az emberrel, hogy a puskacsövét a mellének szegezve
tartja.</p>
<p>– No majd én megpróbálok vele másképen értekezni; csak hozzon ön
fel ide hozzám bort és poharakat.</p>
<p>– No ez már okos gondolat.</p>
<p>A rablók nagy diadallármával jöttek be a villa udvarára; maguk
előtt hajtva a lefegyverzett zaffókat, a kiket menten bezártak egy
üres gesztenyeszárítóba.</p>
<p>A mi cseléd, hajtsár volt az udvaron, annak rögtön hasra kellett
feküdni, az arczát a két karja közé rejteni és úgy vesztegelni, a
míg az urak itt maradnak.</p>
<p>A rablóvezér nehány szót váltott halkan a bérlővel, s aztán
kiválasztott még két rablót a társai közül s nem sokára lehetett
hallani a lépteik recsegését a falépcsőn.</p>
<p>Az ajtó nyitva volt előttük: nem kellett betörniök. György ott
állt, az asztalnak támaszkodva, összefont karokkal.</p>
<p>Mind a három rabló a mellének szegezte a puskája
tölcsérvégét.</p>
<p>György elnevette magát.</p>
<p>– Cospetto! Így szoktak jó reggelt kivánni Siciliában? Fra
Barbarigo!</p>
<p>A nevetés erős fegyver.</p>
<p>A rablóvezér visszanevetett rá. Szőrrel benőtt pofájából csak a
két szem, meg a fehér fogsor villogott elő.</p>
<p>– Én igenis Fra Barbarigo vagyok, de hát önt kinek hívják?</p>
<p>– Engem pedig Giorgiónak hívnak: a többi nevem beleveszett a
tengerbe.</p>
<p>– Ez tetszik nekem! mondá a rablóvezér. Semmi duca, semmi
marchese?</p>
<p>– Az mind belefulladt a tengerbe. Csak afféle contadinó! A mit
mindjárt megtudnak az urak, mihelyt poharat koczintanak velem.
Ilyen bort csak a parasztok isznak.</p>
<p>A pohárkinálásra a rabló urak véleménye egészen megváltozott az
új földesúr irányában. Minthogy ő maga ürítette <span class=
"pagenum"><a name="Page_251" id="Page_251">-251-</a></span> ki
elébb a poharát, bizton lehetett utána inni: nincs megmérgezve a
bor.</p>
<p>– Eh, ez jól esett! mondá Fra Barbarigo.</p>
<p>– A mai heves ütközet után! Önök elfogták mind a tizenkét
zaffómat.</p>
<p>– A miért utólagosan engedelmet kérünk.</p>
<p>– Sőt nagyon leköteleztek vele. Igen alkalmatlan ficzkók. Minden
lépten-nyomon elől-hátul párosával kisértek. Az ember egy kis
kalandra se vállalkozhatik. Ki az ördög fog egy szép leány ablaka
alatt serenadot tartani, négy puskással a háta mögött?</p>
<p>– No no! A szép leányok ablaka alatt való gitározástól óvom önt,
signore. Az itt nagyon könnyen egy késdöfést jövedelmezhet.</p>
<p>– Hát én is ott leszek akkor. S mit fognak önök most csinálni
ezekkel az elfogott zaffókkal?</p>
<p>– Elviszszük őket a hegyszakadékok közé: ott bezárjuk egy
sziklavölgybe s ott tartjuk, a míg a messinai kormányzó megküldi
értük a váltságdíjat, fejenkint száz scudit.</p>
<p>– Száz scudi! Az sok egy zaffóért.</p>
<p>– Hát mit akar a signore? Nekünk csak ötven marad belőle. Felét
a zaffo kapja.</p>
<p>– Ahá! Értem. Hát közös üzlet?</p>
<p>– No hát a szegény zaffóknak is csak kell élni valamiből. A
zsoldját soha sem kapja. Ha hébehóba mi nem segítjük egy kis
keresethez, éhen döglik a szegény állat.</p>
<p>– Egészen helyeslem a felfogást. Hát tudja mit, signore Fra
Barbarigo! Ha a messinai kormányzó megtagadná a száz scudit a
zaffókért fejenkint…</p>
<p>– Akkor a zaffók fejeit fogjuk mi a kormányzónak beküldeni.</p>
<p>– Ne kegyeskedjenek ehhez a módszerhez folyamodni. Akkor én
kifizetem uraságtoknak az illetékes 50 scudit a zaffókért
fejenkint.</p>
<p>– Akkor mi visszahozzuk signorenak a zaffókat. <span class=
"pagenum"><a name="Page_252" id="Page_252">-252-</a></span></p>
<p>– Ezer köszönet. Nem kérek belőlük. Tessék őket utasítani, hogy
menjenek kapálni. Én örülök, hogy megszabadultam tőlük s nem
taposnak többé a sarkamra.</p>
<p>A rablóknak tetszett ez az utasítás s már erre csakugyan nagyot
ittak.</p>
<p>– És most beszéljünk a saját affárénkról. Signorik valószínüleg
az osztalékuk átvételéért kegyeskedtek idefáradni. Mennyi is
az?</p>
<p>– Kerek számban hatszáz huszonöt scudi. Egy negyedrésze a birtok
jövedelmének. Ebből egy baioccot sem engedünk lealkudni.</p>
<p>Fra Barbarigo nem érte be azzal, hogy a szemeit forgatta
dühösen; hanem még a tőrének a markolatát is kezébe fogta.</p>
<p>– Csak hagyja ön azt a kést a hüvelyében, signore Barbarigo.</p>
<p>– No mert a bérlőnek az a szokása, hogy minden idejövetelünk
alkalmával újra kezdi az alkudozást, mintha mi komisz saracénok
volnánk, s addig soha sem fizet, a míg a kést a torkára nem
teszszük. Megkivánja a természete, hogy annyi ütést kapjon a
hátára, a hány erszényt kitesz az asztalra, s a míg leszámlálja a
scudikat, folyvást kell egy úrnak a nyakán tartani a kezét.</p>
<p>– No hát ez most mind fölösleges czeremonia lesz, miután én
magam fizetem az angariát; s az még nemes ember koromból megmaradt
nálam, hogy a mit játékon vesztek, azt zúgolódás nélkül fizetnem
kell.</p>
<p>– E szerint ön nem sokalja az angáriát?</p>
<p>– Sőt kevesellem. Önöknek több részt kellene kapni a
jövedelemből.</p>
<p>– No ez már nemes emberhez illő beszéd.</p>
<p>– Hallgassák meg önök az én ajánlatomat. Jelenleg négyen
osztozunk a Del Contrastói birtok jövedelmén. Önök, tisztelt uraim,
én magam, signore Bonaventura, meg a fuggitivik. De hát mi
szükségünk van nekünk erre a negyedik osztozó társra? Lökjük ki ezt
magunk közül, <span class="pagenum"><a name="Page_253" id=
"Page_253">-253-</a></span> s oszszuk fel a jövedelmet három
részre. Akkor önök kapnak hatszáz huszonöt scudi helyett nyolczszáz
harminczhármat: mondjuk kerek számmal kilenczszázat, s mi másik
ketten is olyanformán kapunk.</p>
<p>Mind a három signore nagyot ugrott erre a szóra örömében.</p>
<p>– Hisz ön nagyobb számtudós Al-Gebernél, a számok
feltalálójánál.</p>
<p>– Tehát elfogadják az ajánlatot?</p>
<p>– Szives örömmel.</p>
<p>– Ezért aztán az önök részéről azt a viszontszolgálatot várom,
hogy mikor a fuggitivik alkalmatlankodnak nálunk, azokat
kegyeskedjenek innen elkergetni, hogy engemet, akármerre bolyongok
egyedül, erdők, hegyek között, se maguk nem bántanak, sem a
fuggitivik által bántani nem engednek.</p>
<p>– Itt a kezem rá! szólt Fra Barbarigo, odanyujtva kérges
tenyerét György elé. Mától fogva az ön vezényletére állunk.</p>
<p>S hogy igéretét biztosítsa, kihúzta a kebléből a zsinórra kötött
érczsípját s átnyujtá Györgynek.</p>
<p>– Hordja ön ezt magával, signore. S akárhol jár ezentúl, ha
valami veszély fenyegeti, csak ezt a sípot fújja meg, s tapasztalni
fogja, hogy egyszerre, mintha a sziklaodukból bújnának elő, ott
teremnek az én vörös sipkásaim s megvédelmezik önt akár a
fuggitiviktól, akár a zaffóktól.</p>
<p>Egy pohár bor szentesítette a szerződést.</p>
<p>– Most még egy száz scudim volna elajándékozni való, monda
György.</p>
<p>Erre a szóra Fra Barbarigo magasra emelte a fejét.</p>
<p>– Kinek néz ön minket, uram? Ajándékozni csak a szenteknek és a
kolostoroknak szokás, nem olyan gavalléroknak, mint mi.</p>
<p>– Pardon! Gratia! Rosszul választottam a szót. Én ezzel egy
szolgálatot akarok megfizetni. Az Aetnának a tetejére akarok
felmenni; le akarok nézni a kráterébe: annak adom a száz scudit, a
ki engem oda felvezet. <span class="pagenum"><a name="Page_254" id=
"Page_254">-254-</a></span></p>
<p>– De ez még nagyobb megbántás! Minket szolgálatért akarni
megfizetni! Mi nem szolgálunk senkinek! Mi bérért nem teszünk
semmit. Hanem ha az Aetna tölcséréhez akar ön feljutni, akkor
lovagoljon el a San Nicolosi d’Arena kolostorhoz, ott ajándékozza
ön a mezítlábos barátoknak azt a száz scudit. Azok aztán majd
rendelnek ön mellé egy biztos vezetőt, a ki felsegíti önt a hegy
tetejéig, megmutogatja a Monti Rosszit, a Val del Bóvét. Vigye ön
magával ezt az én tőrömet: ennek a markolatába van vésve a nevem.
Ezt mutassa meg a barátoknak. Akkor aztán minden utat nyitva fog
maga előtt találni.</p>
<p>A haramiavezér még a kését is átadta Györgynek.</p>
<p>Akkor aztán szép egyetértésben lementek a földszintre, a hol
signore Calzolaio főzte a vacsorát az úri vendégek számára.</p>
<p>Fra Barbarigo elmondta a bérlőnek, hogy minő új szerződés jött a
signori malandrinik, meg az új földesúr között létre. A bérlő
szeretett volna valami észrevételt tenni rá, de valahányszor
felnyitotta a száját, mindannyiszor a nyakszirtjára ütöttek
ököllel, megvonva tőle a szót.</p>
<p>Végül az új szerződés értelmében kifizették a malandriniknak a
kilenczszáz scudit, mire azok a zaffókat maguk előtt terelve, nagy
puskadurrogások közt eltávozának.</p>
<p>A bérlő egész a kapuig kisérte őket lámpással.</p>
<p>Mikor visszatért Györgyhöz, kétségbeesetten kiálta fel:</p>
<p>– Tudja ön, hogy mit csinált most, serenissime? Megtette magát a
«Maffia» főnökének!</p>
<p>– Hát nagyon jó. Ha az a maffia engem megvédelmez a
fuggitiviktól.</p>
<p>– Igen, de ha egyszer kormányváltozás lesz, a mi sokszor van
Siciliában, akkor a fuggitivik visszatérnek erőhatalommal, s azok
akkor engem felakasztanak.</p>
<p>– Hát azok akkor engem is felakasztanak. Hát nem elég dicsőség
lesz kendre nézve, ha ott lóghat mellettem ugyanazon a
gesztenyefán?</p>
<p>Györgynek olyan jó kedve volt ez után a kaland után,
<span class="pagenum"><a name="Page_255" id=
"Page_255">-255-</a></span> a minőt csak egy kis diák érez, mikor
azt hallja, hogy bedűlt az iskolának az oldala. Sietett az örömét
közölni a Künzli Péterrel.</p>
<p>A Péter azonban még mindig maródi volt, a megitatott keserű
herbaték még jobban összehúzták a beleit. A szolgáló már reszelt
tormát rakott a gyomrára. De az sem tetszett neki. Mindig azt
hajtotta, hogy ő egy skorpiót nyelt el s most az marja
odabelül.</p>
<p>Mind a mellett nagy figyelemmel hallgatta végig, a mit György
elregélt neki az éjjeli kalandról: az elfogott zaffókról és a
kedélyes malandrinikról, aztán meg arról a jó alkuról, a mit ez
utóbbiakkal kötött.</p>
<p>Azt a tervét is közölte vele, hogy legközelebb fel fog mászni a
Monte Gibellóra (a malandrino így nevezte előtte az Aetnát). Csak
arra vár, hogy a Péter talpra álljon: őt is viszi magával.</p>
<p>Azután hagyta a Pétert izzadni s maga felült az öszvérre s
elindult egyedül a környékben kalandozni. Nem jártak már a sarkában
a zaffók.</p>
<p>Útközben járó-kelő parasztoktól kitudakolta, hogy merre az út a
tűzhányó felé: azok megértették vele, hogy csak haladjon mindig
napnyugat felé, ott majd talál egy várost: az Catania. Ott majd
aztán megtudja, hogy merre van a mezítlábos barátok kolostora.</p>
<p>Estefelé hazavetődött a villába.</p>
<p>A Pétert nagy munkában találta: valamit irt.</p>
<p>György előtt ez volt a tökéletes egészségnek a legfőbb
kriteriona, az irás. Magáról tudta, hogy már arra is nagy
elszántság és duzzadó izomerő kell, hogy az ember a lúdtollat
beledugja a kalamárisba: hát még azokat az engedetlen ákombákokat a
papirosan megjelenésre kényszeríteni, egyiket a másikhoz hozzá
támasztani, hogy el ne dűljenek; egyiknek a szarvát a másiknak a
farkához hozzá kötni, s végül el tudni olvasni az embernek azt, a
mit leirt. Vad lovat könnyebb rendes ügetésre birni, mint azt az
átkozott kalamust. Azért nagyon meg volt nyugtatva <span class=
"pagenum"><a name="Page_256" id="Page_256">-256-</a></span> a hű
mindenesének az állapotja felől, mikor azt irni látta.</p>
<p>– No csak mulasd magad, Peti.</p>
<p>Reggelre kelve azonban azzal a hirrel fogadta signore Calzolaio,
hogy annak a tedescónak beharangoztak. Az már deliriumban van, s
nagy dicsekedésére fog válni, ha az estét megéri.</p>
<p>Odament hozzá.</p>
<p>Péter hagymázban volt: félrebeszélt. Nem ismerte már meg a
gazdáját. Györgyöt nézte saját magának s beszélt hozzá, mint Künzli
Péterhez; ő maga pedig Wammána személyébe képzelte át magát.</p>
<p>– Hol csavarogsz, te Bärenhäuter! Te Künzli Péter? rivalt rá
Györgyre. Nem tudsz itt lenni, mikor én hívlak? Megint azzal a
gézenguz czimboráddal játszottál? Majd adok én nektek, mind a
kettőtöknek! Fogd rögtön ezt a levelet és vidd a consiliariusnak.
Nem annak! Hanem a nagymesternek. Azért sem annak! A Lodoiszka
herczegnőnek. De el ne veszítsd, mert ebben vannak megirva a
Giorgio titkai. Tudod ki az a Giorgio? Azt gondolod, hogy Giunchi
gróf? Nem az! Talán azt gondolod, hogy San Christina marchese? Nem
az! Annak a Giorgiónak a neve felsővadászi Rákóczy princz! De el ne
mondd senkinek, mert pórul jársz! A fejedet levágják, ha fecsegsz.
No hát fogd ezt a levelet és szaladj vele. Tudod, kinek szól? A
cancellárnak.</p>
<p>– Ez bizony félre beszél, mondá György.</p>
<p>A bérlő és a felesége nem eresztették közel a nyavalyáshoz: a
patécs ragályos. Hanem a levelet elvették tőle. Azt is elébb
megfüstölték borókabogyón: úgy adták át Györgynek.</p>
<p>A levél le volt pecsételve, de a borítékjára már nem volt
felirva semmi czím.</p>
<p>György többször kérdezte a lázbetegtől, hogy kinek szól az a
levél: az mind annyiszor leszidta. «Hát nem megmondtam?» Csakhogy
mindig más nevet mondott. Utoljára a palermói kormányzóhoz utasítá
vele. <span class="pagenum"><a name="Page_257" id=
"Page_257">-257-</a></span></p>
<p>– Pedig az nagyon fontos levél lehet, bizonyítá a bérlő, mert a
német egész délután körmölte, a keze is reszketett, a foga is
vaczogott bele, mégis csak irta.</p>
<p>György magához vette a levelet.</p>
<p>Aztán papot hivatott, az meggyóntatta a Pétert, feladta rá az
utolsó kenetet: estére csakugyan meghalt a Péter.</p>
<p>Másnap szép énekszóval eltemették.</p>
<p>György ezzel egyes-egyedül maradt az idegen világban.</p>
<p>A míg a temetési szertartás huzódott, csak elmaradt még a
villában: az a halott pajtás odakötötte ahhoz a szomorú helyhez;
hanem a mint ráhányták a koporsóra a lávadarabokat, akkor elővette
az a sivatag egyedüllét érzete, az a vágy az örök futás után:
szaladni valamerre, fel a magasba! Még magasabbra! Ki a
világba!</p>
<p>Még nem tudta, hogy egy szigeten van. Soha sem beszéltek előtte
geographiáról, nem értett a mappához.</p>
<p>A temetés utáni nap felnyergelteté az öszvérét s azt mondá a
bérlőjének, hogy ha éjszakára nem talál visszakerülni, ne keressék
sehol: Cataniába megy.</p>
<p>A bérlőnek nem volt utasításába adva, hogy a földesura
jártára-keltére vigyázzon. Mehetett, a hová akart. – A szigetről el
nem futhat. – Legfeljebb agyonüthetik a fuggitivik, s akkor majd
jön helyette új földesúr. Örökké nem tart semmi Siciliában: még a
földesurak sem.</p>
<p>György egy parasztvezetőt fogadott fel, a ki jó fizetésért
vállalkozott rá, hogy elkalauzolja őt egész Taormináig, de már
azontul nem ismerős a vidékkel: ott fogadhat mást.</p>
<p>Ezek az itteni lakosok egy napi járó földnél többet nem ismernek
az országukból. Az Aetna tövétől a tengerpartig: ez a jártasságuk.
Hogy mi van a tűzhányó tulsó oldalán? arra semmi gondjuk. A
tűzhányó tetejére pedig épen nem kivánkoznak.<a name="FNanchor_104"
id="FNanchor_104"></a><a href="#Footnote_104" class=
"fnanchor">104)</a> <span class="pagenum"><a name="Page_258" id=
"Page_258">-258-</a></span></p>
<p>Éjjelre érkezett meg György Taorminába.</p>
<p>A siciliai éjjel nem éjjel, az csak egy fényes álom. Az alkonyég
fényváltozatai belenyulnak az éjszakába. A csillagok vezérei már
odafenn ragyognak, s a firmamentum még folytatja az átborulását a
karmazsinból a lilaszinbe, míg utoljára megáll a hasonlíthatatlan
sötét-kékben, mely tele van szórva milliárd égi fénytől.</p>
<p>Még fényesebb a föld! A felséges Taormina romjai. Halhatatlan
emlékei egy kétezer év előtti kornak, a mikor az istenek emberekké
tudtak lenni s az emberek istenekké.</p>
<p>Egy város romja, mely nagyobb Bécsnél. A még fennálló oszlopok
mutatják, milyen nagy lehetett – fölfelé? Az a felségesen nyugodt
klasszikus építészi styl! Azok az emberentuli mértékek!</p>
<p>György az egész éjszakát ott töltötte a szabadban, az
amphithearum még fennálló árkádjai alatt. Az öszvére legelt a
fűben, a kalauza horkolt a bogáncsbozót alatt. Ő pedig bámulta a
romokat, a csillagos eget, az Aetnát.</p>
<p>A mint besötétedett, a tűzhányó nyugati oldala, mely addig
ónfeketének látszott, lassankint el kezdett világítani: egyre
sugárzóbb lett, utoljára rózsaszinű fényben tündökölt. György
felrázta az alvó kalauzt, követelve tőle, hogy magyarázza meg neki,
miért világít ott a hegy oldala.</p>
<p>A kalauz elmondta nagy álmosan, hogy az ott a láva. Valamikor
elöntötte egész Cataniát. Húszezer ember ott veszett benne. Még
most sem hült ki egészen: éjente felvilágit.</p>
<p>– Mikor történt ez? kérdezé György.</p>
<p>– Nem tudom. Én még akkor gyermek voltam, mondá a kalauz s
tovább aludt.</p>
<p>Arra a kérdésére, hogy mi volt ez óriási rom valaha? annyit
tudott felelni a kalauz, hogy «theatrum». <span class=
"pagenum"><a name="Page_259" id="Page_259">-259-</a></span></p>
<p>Theatrum!</p>
<p>A bécsi Hanswurst színház után a taorminiai amphitheatrum, a hol
húszezer görög tapsolt az olympi versenyek viadorainak! Hátterében
a füstölgő Vulkán-óriással. A márvány boltivek, az oszlopcsarnokok,
a gránit talapzatú scéna! A fülkékből hiányzanak már az
istenszobrok, de szellemeik most is itt laknak a mohos falak
között.</p>
<p>Az emberek nem építenek már, hanem az Aetna még mindig épít.
Félszázadonkint eszébe jut valami. Kilódit egy nagy tömeget, tűzzé
olvasztott kőből. Új hegyeket épít. Igy emelte fel a mult században
a két ikerhegyet: a Monti Rossit. Egy fiók kemenczéje, a Monte
Frumento most is eregeti ki a hasadékaiból a friss tűzfolyamot s
építi az új köröndöt a kráterénél. A felhő, melyet az ég felé
lódit, lángvörös, s oda világít az ősanya vulkán kupjára. Az pedig
fényes fehér. Ott az örök jég országa van; csak a kürtője sárga a
kéntől. De a füst, mely belőle felgomolyog, megint olyan fehér,
mint a hófelhő, meg-megvillanva időközönkint a földalatti tűztől; s
ez a fehér füst megáll a csillagos ég közepén mozdulatlanul, mint
egy felhő, mely egy oszlopon nyugszik.</p>
<p>György ott virrasztotta végig az éjszakát a taorminai romok
között s csak a pirkadó hajnal figyelmezteté a továbbutazásra.</p>
<p>Taorminán tul nem volt szüksége többé kalauzra. E dicsőséges
romoktól kezdve egész Cataniáig egy szakadatlan gyöngysora
következik a nyári palotáknak, kolostoroknak, melyek csodaszép
délgyümölcskertek között feküsznek. Egyik falunak a végénél
kezdődik a másik. Azok be sincsenek kerítve. A fákon annyi a
gyümölcs, hogy minden arrajárónak jut belőle: meg sem látszik
rajta. Egy baioccoért válogathat belőle, a ki lopni szégyenel.</p>
<p>Az első város, melyet Taorminán tul talált György, volt Aci
Reale. Az egész város hét réteg lávaomladékon épült, a miknek
óriási rétegeit ki lehet venni egy hosszú lépcsősoron, mely a
városból a mélységbe vezet. <span class="pagenum"><a name=
"Page_260" id="Page_260">-260-</a></span></p>
<p>Ebbe a mélységbe rohan alá a kék Acys vize, melynek partjain
egykor a cyclops Polyphem bámulta félszemével a nymfák
tánczait.</p>
<p>Aci Realén tul emelkedik az út Aetna felé, folyvást gazdag
termésű kertek között, melyeknek fényes lombozatából a kolostorok
rézkupolái villognak elő. Az út maga fekete. Csupa lávatörmelék. S
az útféli házak is olyanok, mintha a falaik vasdarabokból volnának
összerakva. Minden kő itt láva rétegeiből van kifejtve. A természet
nevet, a házak gyászolnak.</p>
<p>Ez a fekete út vezet egy fekete városba: ez San Nicolosi.</p>
<p>Az egész város egy sziget, melyet körülvesz egy folyam. Az
Aetnából kitört láva folyama. Alatta száz meg száz épület romjai
feküsznek: hajdan viruló kertek mulató tanyái. A város megmaradt
közben. A felső részét ölelő láva-folyamág már kihült, azon
keresztül lehet járni. Mezítlábat még most is éget. A szélesebb
folyamág még éjente izzó fényt sugárzik ki s a faczipő talpát
elszenesíti, a míg az ember keresztül szalad rajta.</p>
<p>E városka szélén áll a San Nicola d’Arena kolostor. Ide lett
utasítva György Fra Barbarigo által.</p>
<p>A banditafőnök tőrének előmutatása után a legszívesebb
fogadtatásban részesült s az igazi vendégszeretet fogalmát itt
találta először megtestesülve.</p>
<p>A barátok, megértve a kivánságát, egy napi pihenés után
rendelének melléje egy kalauzt, meg egy szerzetest. A kalauz az
útjárás megmutatására, meg az élelmiszerek czipelésére szolgált, a
szerzetes pedig a tájképi nevezetességek megmagyarázása végett lett
hozzá csatolva.</p>
<p>Nevelte a barátságot az ajándékul átadott száz scudo, melyet –
nagyon valószinűleg – a barátok a malandrinokkal meg szoktak
osztani.<a name="FNanchor_105" id="FNanchor_105"></a><a href=
"#Footnote_105" class="fnanchor">105)</a> <span class=
"pagenum"><a name="Page_261" id="Page_261">-261-</a></span></p>
<p>Az útitársul kirendelt benczésnek az arcza olyan ismerősnek tünt
fel György előtt! Mintha már valaha, valami nevezetes alkalommal
találkozott volna vele? Csakhogy annak bajusza volt, szakálla nem
volt, mostan pedig szakálla van, bajusza nincs. És mégis úgy
emlékeztet rá! Hisz akkor is csak álcza volt az.</p>
<p>Most az a neve, hogy Fra Oloferno.</p>
<p>Fra Oloferno alakja egészen elütött azoktól a sicilai
barátoktól, a kikkel ez ideig György jártában-keltében mindenütt
találkozott. Ez egy szelid, komoly ember volt: több nyelvet
beszélt, s jártas volt a történelemben, földrajzban,
csillagismeretben. Olvasta a régi klasszikusokat, s a görög és
római mythologiát. – Györgyre nézve pedig ezek a dolgok épen olyan
ismeretlenek voltak, mint maga az Aetna. Elhallgatta napestig a
kolostor oszlopcsarnoka alatt a bölcs barát felfedezéseit. Ez neki
mind új világ volt. – Két napot kellett ott vesztegelnie a
kolostorban. Sirocco fujt: azt be kellett várni, míg elmulik, mert
olyankor ködös a láthatár: a kilátás elvész. A hegymászót is
eltikkasztja a hőség. Még az öszvér sem szeret ilyenkor utazni.</p>
<p>De az az idő nem veszett kárba. Először életében akadt György
egy emberre, a ki «valót» beszél előtte. Egész ifju életében soha
senkitől nem hallott valami igazat. Az mind mese volt: kápráztatás,
hamis adat, irányzatos költemény.</p>
<p>Mint az égi malasztot, úgy szívta a lelkébe a tudomány új
levegőjét.</p>
<p>Pater Oloferno elmondta előtte rövid vázlatban Sicilia
történetét. A fénykorszakot, melynek emléke a taorminai romvilág.
Egész a legujabb évekig. Hogyan került Sicilia a Bécsben uralkodó
császár birtokába. Békekötési szerződmény: <span class=
"pagenum"><a name="Page_262" id="Page_262">-262-</a></span>
országcsere útján. Ép olyan ideiglenes birtoka a császárnak, mint
az általa adományozott uradalmak az új földesuraknak. Ez a föld
mozog a hódítók lába alatt. Lakott már itt mindenféle nemzete a két
világrésznek. Mind elmult róla. Csak az ős siculus marad meg, a ki
a lávarétegre, mely házát eltemette, mikor a láva kihül, megint új
házat épít.</p>
<p>György megtudta, hogy ez a széles nagy völgy, melynek nappal
fekete talaja éjjel rózsaszínben világít, még ötven év előtt gazdag
buzatermő föld volt, szegélyezve olajfaerdőkkel, narancsligetekkel:
ezernyi meg ezernyi boldog ember tanyája. Volt egy herczege, a ki
annyi kincset gyűjtött a birtokából, hogy saját költségén építteté
meg azt a roppant vízcsarnokot, mely a Vezuvról a hóolvadás
áradatát a tengerbe levezette. Egész hajóraj jött, ment a cataniai
kikötőben, mely az itt termett buzát, gyapotot, czukornádat
szállítá messze földre. – Egy éjszaka meghasadt az Aetna oldala, s
a kiömlő láva eltemette az egész viruló paradicsomot, kertjeivel,
falvaival együtt. Olyan gyorsan jött a pokoltűz, hogy a lakosok nem
birtak előle menekülni. Keresztül tört egy útjában álló hegyen; s
két új hegyet torlasztott fel a völgy közepén. Onnan lerohant a
tengerbe, s a kikötőt megnépesíté – szigetekkel. A dúsgazdag
herczeg egy éjszaka koldussá lett. S azóta nem járnak a kikötőbe a
gályák, nincs se buza, se gyapot, se czukornád többé.</p>
<p>A mint a sirocco elmult, pater Oloferno felkészíté Györgyöt az
útra. Egy darabon öszvérrel, szamárral lehetett előre hatolni:
odáig az út erdők között visz el. Ezt az utat éjszaka tették meg.
Itt nincs semmi érdekes látni való. Hajnalhasadtával bukkantak ki a
vigályos erdők és vulcáni sziklaszakadékok közül, az ég
skarlátfényétől visszatündöklő Piano del Lago lonkás oldalán. Egy
tó a vulkán oldalában. – Ez sem volt ott még ötven év előtt.</p>
<p>Ezt is a legutolsó vulkánkitörés teremté meg. Mikor a megrepedt
hegy oldalából kiömlött a megolvadt ércz- és <span class=
"pagenum"><a name="Page_263" id="Page_263">-263-</a></span>
kősalak, ugyanakkor a kráter kitörő tüzétől megolvadt a hegy ormát
borító jégtömeg, s aztán ez a két folyam rohant egymásra! Az
lehetett hősköltemény! az lehetett a gigászok harcza, mikor ez a
két istenerő egymással ölre kapott. A lávafolyam párafelhővé
oszlatta a vízáradatot, s a jeges víz kővé fagyasztá az olvadt
salakot. S utoljára is a víz maradt a győztes: medenczét vájt
magának a lávatömegben, s azt megtölté szinültig. Aztán mind a
ketten elpihentek, mikor belefáradtak a tusába.</p>
<p>A Piano del Lagon tul következik a Val de Bove, az a fölséges
sziklaörvény, melynek széléhez csak hasmánt csuszva mer halandó
ember közelíteni. A szédítő mélységben ott tátongnak a tűzhányó
kemencze szádái, melyek az óriás érczfolyamot kiokádták a világra.
Egy pillantás a föld mélyébe, a hol az örök tűz él. A mélységbe
lenézőt úgy húzza valami varázs lefelé!</p>
<p>Itt egy ódon toronyépület következik: római emlék, egy görög
tudósnak. Ez a bölcs is addig tanulmányozta az Aetna mélységét, míg
egyszer nem birt ellenállani a vágynak, hogy e meredélyről
leugorjon. Ez a torony szolgált pihenőül a tüzhányó
látogatóinak.<a name="FNanchor_106" id="FNanchor_106"></a><a href=
"#Footnote_106" class="fnanchor">106)</a></p>
<p>Itt hátra hagyták az öszvért, szamarat, s élelmiszereiket a
kalauz vállára bizva, gyalog indultak fel a felséges óriás
kráterhez.</p>
<p>Itt már az örök hó és jég országa kezdődik.</p>
<p>A meddig a sziklarepedésekből, a melléktölcsérekből kipárolgó
gőzök megolvasztják a jeget: ott sárgul a kénvirággal zománczozott
szikla, a többi mind tükör-sima jég. A forró déli napsugár apró
csermelykéket olvaszt meg belőle, de a jégréteg azért soha sem fogy
el: egyre szaporodik. Csak a kráterből kihányt hamu rétegein lehet
felhatolni a tűzhányó kámvájáig, melynek óriási kerületéből
fenségesen emelkedik ki az örökké élő füstoszlop, felleg-üstökös
fejét, míg a világ össze nem dűl, folyvást <span class=
"pagenum"><a name="Page_264" id="Page_264">-264-</a></span>
feltolva az égbe. Itt egyedül ő maga az élő: köröskörül minden
halott. Az anya-vulkán oldalait egész raja fogja körül a leányoknak
és dédunokáknak: apróbb-nagyobb nyitott kupok, a mik, ha haragba
jönnek, maguk is tüzet okádnak.</p>
<p>Itt, a tizezer lábnyi magasból tekinte szét a fejedelemfi maga
körül. És akkor azt hitte, hogy csakugyan egy más plánétába jutott.
Egy egészen külön álló kis világ ez, egy háromszegletű csillag,
mely a földtől külön van szakítva s forog körülötte, mint a
hold.</p>
<p>Az Aetna magasáról mind a három tengert beláthatá, mely a
szigetet körülveszi s még a tengeren túl a távol világ kék
előfokait.</p>
<p>Arra a tudatra jött, hogy ő itt nem más, mint fogoly. Ez az
egész világ csupán börtön ő rá nézve, a honnan nincsen
szabadulás.</p>
<h2>XXVI. FEJEZET.<br />
A SZIKRA A TŰZKŐBEN.</h2>
<p>György arra kérte páter Olofernót, hogy vezesse őt le magának a
tűzhányónak a kráterébe, a mennyire abba le lehet hatolni.</p>
<p>– Mit akarsz odalenn, grófom?</p>
<p>– Meg akarom kérdezni ettől az élő óriástól, hogy miért vagyok
én itten?</p>
<p>A szerzetes nagyot bólintott a fejével.</p>
<p>– Elvezetlek, a hogy kivánod.</p>
<p>És aztán a kalauz segélyével levezette Györgyöt a kráter
szakadékos párkányain keresztül annak az öblébe, mely sárga és
vörös érczcsapadékokkal van berozsdázva egész addig a lángoló kerek
kürtőig, mely lemegy a föld mélyébe s melyen át gomolyogva tör elő
az örök tűz a föld alól. <span class="pagenum"><a name="Page_265"
id="Page_265">-265-</a></span></p>
<p>György hosszasan elbámult a titokteljes látványon.</p>
<p>– Nos? Kaptál a kérdésedre választ? szólítá meg a szerzetes.</p>
<p>– Kaptam, mondá György. Az örök tűz egy szikrát adott kölcsön a
magáéból. A tarsolyomban van egy levél, melyet a mellém rendelt
szolgám irt nagy igyekezettel, mikor már a halál révén küzdött.
Ebben a levélben kell annak a feleletnek lenni, hogy miért vagyok
én itt? A levél rólam van irva. Ezt a haldokló elmondá. De már a
czímet nem tudta rá irni a borítékra, s öt nevet elsorolt előttem,
hogy kinek szól, de mind visszavonta. – Bűnt követek-e én el, ha
ezt a levet felbontom és elolvasom.</p>
<p>– Ha bűnt követsz el, vezekléssel helyrehozod. De minthogy a
levél senkinek nincs czímezve, én előre feloldalak a bűn alól.</p>
<p>György felszakítá a Künzli Péter által irt levelet.</p>
<p>György arcza egészen elsápadt, a midőn a megholt Péter levelét
olvasá.</p>
<p>A levél a palermói alkirálynak szólt.</p>
<p>Abban le volt irva mind az, a mi György körül történt Palermóból
elutazása óta a legapróbb körülményekig.</p>
<p>Az utolsó adat volt az, hogy György szövetséget kötött a
siciliai malandrinókkal, azokat zsoldjába fogadta, a mellé adott
zaffókat elzáratta és fogva tartja s a szigetről megszökni
készül.</p>
<p>E szerint az ő kedves gyermekkori jó pajtása nem volt más, mint
egy fizetett kém az udvari cancellária szolgálatában, a ki már
gyermekkorától azon kezdte az irásgyakorlatot, hogy denunciált.
Nyomorult zsoldért! Talán nem is azért, hanem vele született
ösztönből, mint a hogy születik a jó tacskó-kutya borzfogónak.</p>
<p>Az a jó czimbora, a kivel minden falatját megosztá, a kiről azt
hitte, hogy egyedül szereti a világon! Áruló! Kém!</p>
<p>De ennél a szívbeli keserűségnél még nehezebben feküdt
<span class="pagenum"><a name="Page_266" id=
"Page_266">-266-</a></span> a lelkére az a rettenetes tudat, a mit
a levélből megértett, hogy ő itt ezen a szigeten csak egy jól
elzárt fogoly, a kinek a személyleirását minden kikötőben ismerik,
a kire nézve nincs remény ebből a kietlen nagy börtönből valaha
kiszabadulhatni.</p>
<p>Tehát a kegylevelek, a grófi czímek, az adományozások, a
kitüntetések mind csak a láncznak, a bilincsnek új meg új nemei. Ő
már el van itélve a születése napján, a bölcsőjében, holtig tartó
nehéz fogságra. Megbüntetve, condamnálva, mielőtt vétkezhetett
volna.</p>
<p>Pater Oloferno ott ült mellette és figyelemmel nézte az ifjú
arczszine változását, a levél olvasása közben.</p>
<p>György felvett egy lávadarabot a földről, belegöngyölte azt a
levélbe, s aztán levelestől együtt belehajítá a nagy füstokádó
kráterba.</p>
<p>De az a levél még a pokolnak sem kellett, még az is
visszaokádta, s a hömpölygő füstoszlopban még sokáig ott lehetett
látni a tánczoló papirdarabot, míg lángot nem vetett.</p>
<p>Ekkor aztán György fölegyenesedett, körülnézett a végtelen
láthatáron. Valami kéjes szédülés fogta el. Félig akarva, félig
öntudatlan maga is alábukott a meredélyről.</p>
<p>Ha pater Oloferno ott nincs és izmos karjaival meg nem ragadja,
menthetetlenül bele hull a tűzokádó torkába.</p>
<p>Talán jobb lett volna neki!</p>
<p>A barát ölébe vette az alélt ifjút s úgy vitte ki a mély
sziklaköröndből. Ott lefektette a jégre és megdörzsölte az arczát,
a karjait hóval. Aztán, hogy magához kezdett térni, megnedvesíté az
ajkait borszeszszel, a mit kobakjában hordott.</p>
<p>György föleszmélt s mind a két kezével megragadta a barát kezét
s odavonta azt az ajkaihoz és megcsókolá.</p>
<p>– Miért akartál a tűzhányó torkába lerohanni? kérdezé
Oloferno.</p>
<p>– Oh atyám, az olyan fájdalom volt, a minek nem <span class=
"pagenum"><a name="Page_267" id="Page_267">-267-</a></span> lehet a
nevét megmondani. – A régi istenekkel beszélni, rettenetes dolog.
Ez itten Vulkánus úgy-e, a kit megszólítottam? Minő választ adott?
– Az rosszabb a halálnál. – Az olyan, mint az
élve-eltemettetés.</p>
<p>– A tűzisten haragos.</p>
<p>– Talán a jégisten kegyelmesebb. Hagyj itten feküdnöm a jégen.
Hadd beszéljek vele. A jegek istene Neptun – úgy-e?</p>
<p>– Nem, fiam. Az Jupiter. Horácz irja: «Jam satis terris nivis
atque diræ grandinis misit Pater». A hó és jég istene Jupiter
volt.</p>
<p>– Hadd beszéljek vele!</p>
<p>Azzal végig feküdt arczczal a jégen, meleg ajkaival oda tapadva
hozzá.</p>
<p>A vezető figyelmezteté a barátot, hogy jó lesz a visszatérésre
gondolni, mert a nap lefelé hanyatlóban van már.</p>
<p>– Kibeszélted már magadat a jéggel? kérdezé Oloferno.</p>
<p>– Beszéltem vele.</p>
<p>– Adott választ?</p>
<p>– Adott. Mondsza csak, kié ez a tűzhányó hegy?</p>
<p>– Csodálatos kérdés! Ugyan ki akarná ezt a rettenetes csodát
tulajdonának nevezni?</p>
<p>– De mégis kinek a birtokához tartozik ez?</p>
<p>– Beleesik a Del Contrasto uradalom határába.</p>
<p>– Tehát az enyim.</p>
<p>– Isten őrizzen tőle, hogy megkapd a részedet belőle.</p>
<p>– De akkor ez a jég is az enyim, a mi az Aetna csúcsát fedi.</p>
<p>– Mit akarsz ezzel a jéggel?</p>
<p>– Majd megmondom, mit akarok? Mikor én Bécsben laktam, a fényes
főúri lakomák közepén jéghideg italt kaptak a vendégek poharakban,
a minek a neve «aqua Bensari». Olasz találmány. – Egy hirhedett
úrhölgy lakomája végén mindenféle gyümölcsöt hordtak körül, a
miket, ha megkóstolt az ember, akkor vette észre, hogy <span class=
"pagenum"><a name="Page_268" id="Page_268">-268-</a></span> jégből
vannak. Ezeket meg úgy hívták, hogy «frutti di Procopi». Egy
florenczi conditornak a találmánya. Uraknak való csemege! Mert
nagyon drága. – Törvény van rá, hogy csak az esztendő három nyári
hónapjában szabad készíteni és árulni. A nyári hónapokban. De
nyáron meg nincs jég. A florenczi czukorsütőnek a távol
Mont-Blancról kell öszvérháton hozatni a jeget az urak
fagylaltjához és sorbetjéhez, s annak is fele elolvad, a míg odaér.
– Hát nekem most az a gondolatom támadt, hogy ha mi ezt a jeget
innen az Aetnáról hajóra rakatnánk, abból Olaszországban rengeteg
pénzt lehetne szerezni. És akkor volna a gályáknak okuk a cataniai
kikötőben horgonyt vetni ismét. Ha nincs buzánk, czukrunk,
gyapotunk többé, van jegünk, eladjuk a gazdagoknak az Aetna
jegét.</p>
<p>– Istennel beszéltél, fiam!</p>
<p>– Én megteszem az első kisérletet. Rád bizom a pénzt, a melylyel
egy hajót ki lehet bérelni a jégszállításra – és aztán a
jégkereskedésnek az egész hasznát odaadományozom a te
kolostorodnak.<a name="FNanchor_107" id="FNanchor_107"></a><a href=
"#Footnote_107" class="fnanchor">107)</a></p>
<p>– Isten segítsen, fiam, a te gondolatodban!</p>
<p>Kitalálta-e pater Oloferno, hogy mi szikra rejlik a jégben? Hová
gondol a fejedelemfi ezzel a tervével?</p>
<p>Ha az volt pater Oloferno, a kinek mi sejtjük, akkor bizonyosan
kitalálta.</p>
<p>A börtönfalat lehet ezzel a jéggel keresztül törni! <span class=
"pagenum"><a name="Page_269" id="Page_269">-269-</a></span></p>
<h2>XXVII. FEJEZET.<br />
AZ ÉJJELI PÁVASZEM.</h2>
<p>A kolostorhoz visszaérkezve, György legelébb is misét
szolgáltatott a szerencsés megmeneküléseért a pokol tornáczából.
Azután rende szerint meggyónt pater Olofernónak. Majd kihallgatást
kért a kolostor perjelétől s közölte vele a jégkereskedés tervét, a
mit az nagy készséggel fogadott. Úgy szinte a hajóbérlésre szánt
kétszáz scudit is.</p>
<p>Ezzel a fiatal úr el lett bocsájtva, hogy menjen haza és várja
be otthon az utána küldendő értesítéseket.</p>
<p>«Haza!» – «Otthon!»</p>
<p>Hát létezett ilyen fogalom rá nézve?</p>
<p>Hol van az ő otthona? A Del Contrasto villájában? A feketeczukor
gyártó Calzolaionál, s annak a csontváz feleségénél, meg a
gugásnyakú szolgálójánál? – A malandrinik között? Azon az
adományozott birtokon, melyet egy régi nemestől koboztak el, a ki
maga most a hegyszakadékok barlangjaiban él? S a kinek ő most
bitorolja a nevét és czímét, míg az igazi nevét és fejedelmi czímét
viselő apa valahol a hitetlenek földén számlálja a napok jöttét és
lementét!</p>
<p>El volt keseredve a jóltevője iránt, a ki őt ennyi kitüntetéssel
elhalmozta. Két uradalmat és gazdag apanaget adott neki. Hagyta
volna inkább a csodatanya koldusai között! Hisz az a bécsi
csőcselék még válogatott társaság ezekhez a szigetlakókhoz képest!
Az legalább kedélyes, tréfás, mulatságos és a mellett jó szivű, ez
pedig unalmas és kegyetlen.</p>
<p>Folyvást az Aetnát látni maga előtt, folyvást a brigantikat
tudni maga körül, folyvást a háborgó földet érezni a lába alatt. És
soha egy mosolygó nő-arczot nem látni!</p>
<p>Ez az utolsó volt a legszomorúbb gondolat. <span class=
"pagenum"><a name="Page_270" id="Page_270">-270-</a></span></p>
<p>A siciliai leány is bizonyosan szép és kedves fiatal korában,
csakhogy akkor azt a rideg féltékenység rostély mögött tartja. A
miféle némberrel György még eddig találkozott, az mind csámpás,
csipás, gugás volt, durva bőrű, mintha páczolva volna, a haja fakó,
molyette, a szája széles, fekete fogú, melle lapos, háta domború, a
hangja olyan, mint a ludgágogás, mint a megmerített korsó
böfögése.</p>
<p>Ezek között töltse ő el ifjú életét? A mikor a szív tele van
követeléssel.</p>
<p>Eszébe jutott a szép Mirikló!</p>
<p>Micsoda alak volt az? Arany testben gyémánt szív! A kis ujjában
több volt a nő, mint az ittenieknek az egész testében. A császárnak
mind a négy országában nincs ahhoz fogható bűbájos teremtés.</p>
<p>És őt most idedobták az idegen szigetre, a mint a mese hősét,
Klimius Miklóst, a ki egy más plánétán csak majom alakú nőket
talál, vagy olyanokat, a kik faderekúak, meg egylábúak.</p>
<p>A taorminai romokig nem volt szüksége kalauzra. Az út folyvást a
tengerpart mentén kanyarodik, bekerített nyaralók, narancs-kertek
közé határozva, csak a nagy görög városon túl kezd szerteszét
elágazni.</p>
<p>Itt sem fogadott kalauzt. Rábízta magát az öszvérének a
tájismeretére. Az aztán vitte őt a saját hajlandóságai szerint, az
úteltérőnél azt az ösvényt választva, a mi neki inkább
tetszett.</p>
<p>Dél lehetett, mikor György a taorminai arkádok alatt ellovagolt,
s a míg a nyeregben ülve egyet szunyokált, egyszer csak arra ébredt
fel, hogy már lement a nap.</p>
<p>Lehetetlen, hogy nyeregben ekkorát bólinthasson az ember.</p>
<p>Úgy volt az lehető, hogy az ösvény egy mély útba vezetett,
melyet mind a két oldalán magasra felnyuló meredek sziklafalak
szorítottak össze. Ott már délután három órakor is éjszaka van.
<span class="pagenum"><a name="Page_271" id=
"Page_271">-271-</a></span></p>
<p>Nem emlékezett rá, hogy idejövet ehhez hasonló sziklafolyosón
jött volna keresztül.</p>
<p>Mindegy volt neki, akárhová vezet az út. Másutt sem várja a
megérkeztét senki. A félelemhez pedig teljesen hiányzott a
fogékonysága. Külömben is nála volt a bandita sípja, a minek
csodaerővel kell birni, s a saját jó öklében és az ólmos botjában
is bizott valamelyest.</p>
<p>A szikla-út pedig, daczára annak, hogy egyre fölfelé vitt, mégis
mindig mélyebb kezdett lenni. Egyike volt az az Aetna mély
repedéseinek, a melyek utoljára egy megfagyott lávaréteg
torlaszánál végződnek. A napvilág már ennek az útnak a fenekét nem
éri soha.</p>
<p>Nemsokára megtudta György az öszvér eszejárásának az ethicai
alapját.</p>
<p>Ebben a mély útban van az Aetna-vidék gyér hegyforrásainak az
egyike. Olyan kis forrás, hogy útközben, a míg lefelé halad a forró
sziklákon, elpárolog. De a felbugyogó forrásfőnél tágas völgyet
nedvesít meg, s az tele van édes bogáncs és bojtorjánfélével. Erre
emlékezett vissza a teherhordó állat.</p>
<p>A mint a forráshoz ért, nagy röhögéssel odavágtatott, s beleállt
a kristálytiszta vízbe a négy lábával, úgy kezdte azt mohón
szürcsölni, azután pedig neki állt a bogáncsbozótnak s nagy lakomát
csapott belőle.</p>
<p>Hasztalan nógatta, ösztökélte a lovasa, nem mozdult ki onnan.
Régi dolog az már. Bálám óta mindig, valahányszor egy szamár, meg
egy próféta vitába keveredett egymással, mindig a próféta lett a
vesztes.</p>
<p>Utoljára is azt kellett tenni Györgynek, hogy leszállva a
nyeregből, ott hagyta az öszvért, a kantáránál fogva hozzákötve egy
tamariskbokorhoz s maga elindult gyalog, tovább az ösvényen valami
éjszakára való tanyát felfedezni.</p>
<p>Egy kanyarodásánál a sziklafolyosónak egyszerre megnyilt előtte
a hegy vápája, magasan fenn az Aetna füstölgő csúcsát mutatva,
alant pedig az út mentében egy <span class="pagenum"><a name=
"Page_272" id="Page_272">-272-</a></span> amphitheatrumszerű
félkört tüntetve fel, mely olyan képet mutatott, mintha nagy
kőkolonczokból volna összerakva egy lépcsősorozat, mely utoljára
elvész egy tágas sziklaboltozat sötét odújában.</p>
<p>A hegynyiláson át besütött a nap a sziklaköröndbe. Ismét nappal
lett. S a nyirkos hideget felváltotta a fülledt forróság.</p>
<p>A körönd keleti oldalán volt egy kis házikó. Fekete falai
lávából összerakva, a házacska ablakában megtüzött a napsugár, s az
mint egy tűznégyszög világított alá a magasból. És a fekete ház egy
kis kertecskével volt körülvéve, a meredek sziklapárkányon oleander
bozót és gránátalma hajlott alá, a ház teteje papyrussással volt
födve. Az útról a házig egy a sziklába vágott keskeny lépcsősor
vezetett fel meredélyben.</p>
<p>A mint közelebbről nézte ezt a sziklafészket, egyre nagyobb
talány lett az előtte.</p>
<p>Legelőször maga a hozzá felvezető út. Egy lépcsősor, mely a
meredeken csapinós sziklafalba van vágva. De annak a lépcsőnek
minden egyes foka olyan magas, hogy emberderékon fölül ér, arra az
ember nem lép, hanem szökell. Egy hosszú kötél van legfenn
megerősítve, s alant egy vaskarikába csomózva, ennek a segítségével
lehet feldobálni magát az embernek. Ha odafenn azt a kötelet
elvágják, akkor már két ember kell hozzá, a ki egymást felsegíti
egyik kőpadról a másikra, mint az egyptomi piramidok
megmászásánál.</p>
<p>Aztán az egész egyenes vonalú lépcső nem megy a ház ajtajának,
hanem az utolsó foknál megtörik. Úgy, hogy ott egy ember, a ki
bizik a jó két öklében, egyedül visszaverhet százakat, s sziklákkal
agyonzúzhatja az ostromlókat, a nélkül, hogy azok őt czélba
vehetnék.</p>
<p>Az is megfoghatatlan, hogy hogyan építették oda abba a
sziklaoldalba azt a házat? De még rejtélyesebb volt a házat
körülvevő kert. Honnan került ez oda? Egy óriási gesztenyefa
egészen ráborul a házra sötétzöld lombkupolájával, <span class=
"pagenum"><a name="Page_273" id="Page_273">-273-</a></span> két
oldalán pedig ezüstzöld levelű olajfák hajlanak keresztül a kerítés
párkányán, mely aztán egész hosszában tele van nőve
szentjánoskenyér és fügefabozóttal, a gyümölcstermő cserjék úgy
látszanak függeni a szikla oldalában.</p>
<p>Hogy ez nem vendégfogadó ház, azt onnan is sejthette György,
hogy az út zsákutczává záródik e tájon. A megfagyott lávatömeg
kolonczai elzárják két felől, s azokon túl egy tátongó hasadék
sötétlik.</p>
<p>Ebben a házban olyan ember lakik, a ki nem szereti a
látogatókat.</p>
<p>Ha rendes észjárású ember lett volna, azt teszi, hogy rögtön
visszafordúl innen, felkeresi az öszvérét s míg az éj itt nem lepi,
vágtat vissza hegynek alá az útválasztóig, a hol a járt ösvényről
letért.</p>
<p>Talán elő is vette volna a jobbik eszét, ha egyszer csak meg nem
szólal odafenn a függőkertben egy lélekfordító hang: egy dal,
leányhang; csengő, édes hang: valami siciliai románcz. S ugyanazt a
dalt háromszorosan adja vissza a sziklatheatrum, mintha három leány
énekelne egymással versenybe, mindegyik fél hanggal alább, mint a
másik.</p>
<p>Nemsokára az alakjából is láthatott meg valamit az éneklőnek.
Egy fürtökkel körülárnyékolt fejet, meg két meztelen kart.</p>
<p>A nőalak kimosott fehér ruhákat tereget ki a
szentjánoskenyérbokrokra, száradni.</p>
<p>A kik Siciliában gyolcs ruhát viselnek, azok nem lehetnek
banditák.</p>
<p>A mint tovább hallgatta a dalt: feltünt neki, hogy ez még sem
olasz néprománcz melodiája, hanem egyike azoknak a madrigáloknak, a
miket valamikor Bécsben hallott a Méte-ünnepélyen.</p>
<p>Hátha hétfejű tűzokádó sárkány őrizte volna a házat, nem tört
volna-e fel azokon a szédületes lépcsőkön, hogy meglássa ennek a
dalnak az éneklőjét? <span class="pagenum"><a name="Page_274" id=
"Page_274">-274-</a></span></p>
<p>Az Aetnában sem ég akkora tűz, mint egy tizennyolcz éves fiu
szívében.</p>
<p>Fokról-fokra felhajigálta magát a lépcsőzet legmagasabb
párkányáig.</p>
<p>Ott azután látta, hogy hiába volt minden fáradsága.</p>
<p>Az utolsó lépcsőfoknál, derékszögben következik egy sziklába
vágott gádor, melyet megszakít egy mély verem, a minek az oldalába
kaszák vannak verve. – A vermet még csak át lehetne ugrani, de a mi
azon híd gyanánt átvezet, a vas csapóajtó fel van húzva s elzárja a
ház bejáratát.</p>
<p>A dal a kertben azonnal elhallgatott, a mint György el kezdett a
lépcsőkön felmászni.</p>
<p>Eszébe jutott, hogy hiszen van ő neki egy varázssípja, a melyet
a malandrino vezértől kapott. Hátha itt vehetné valami hasznát?
Megeresztett rajta egy éles füttyöt.</p>
<p>S a sípszónak csakugyan volt hatása. A csapóajtó rögtön el
kezdett alá ereszkedni s csendesen keresztül feküdt a mélységen s
tárva hagyta a bejáratot.</p>
<p>De György ovakodó volt. Hátha ez csak fortély? A vasajtó
lebillenik oldalvást a rálépő terhe alatt s azt aláküldi a
kaszaverembe. Egy jó szökéssel átugrott a vasajtón a küszöbig.</p>
<p>Nem látott semmi élő lényt maga előtt, a ki üdvözlését
viszonozza.</p>
<p>Ideje volt körülbámulni a rejtélyes kertet és házat.</p>
<p>Egy óriási boltozat domborult azok fölött: hasonló a siciliai
«latomiákhoz», mint valami nagy barlangnak a száda; de elől
szabályosan ki volt vágva félkerekre. Ugyanezen sötétkék sziklákból
volt építve maga a ház is.</p>
<p>De az a nagy gesztenyefa felhatolt a lombjaival egész az üreg
boltozatáig, onnan terült ki a ház fölé.</p>
<p>Hogy tudott ez a fa itten ily nagyra megnőni? azt csak azok
értik meg, a kik látták a siciliai gesztenyeóriásokat a meztelen
lávarétegből kiemelkedni, a hol egy fűszál nem talál földet a maga
számára. Csodatenyészet van az <span class="pagenum"><a name=
"Page_275" id="Page_275">-275-</a></span> Aetna körül, a minek a
titkába ember nem képes lehatolni. A füge és narancs úgy díszlik a
kopár sziklán, mint másutt a televényben.</p>
<p>A barlang padmalya még több ölnyire bemélyed a sziklafalba, a
hol már fák nincsenek, s ennek a boltozatáról hull alá szakadatlan
esőcsöppekben az Aetna jegének olvadéka, mely a talajban
elszivárog. Talán ez a titka annak a mesés tenyészetnek.</p>
<p>Azoknak a folyton hulló esőcseppeknek a sugárai olyanok, mint
egy nagy tündér-hárfa ezüst húrjaival; s most, midőn épen a
hanyatló nap rájuk süt, egy lángoló szivárványt támasztanak a sötét
barlang előtt, melynek kápráztató színpompája megrettent. Itt
istenek laknak!</p>
<p>A régi görög mythos istenei!</p>
<p>A mint ott elámulva áll, egyszer csak megtörik a tündér
húrszőnyeg, a szivárvány széttágul s előlép a vízsugarak közül: nem
egy istennő, hanem egy szép leány.</p>
<p>Prózai dolgot végzett: egy muszelin szövetet mosott ki: azt
hozta vissza kiteríteni. – Ehhez a munkához volt vetkőzve.</p>
<p>A mint azonban meglátta maga előtt Györgyöt, nagyot sikoltott, s
hirtelen körülcsavarta a termetét azzal a nedves muszelinnal. Aztán
egy perczig bámultak egymásra mind a ketten; aztán pedig el kezdtek
kaczagni s kitárt karokkal rohantak egymás elé. – «Io!» kiálta
elragadtatással György.</p>
<p>– Én vagyok az «Io!» A te Iód! S végre te is az én Abrekhem
vagy!</p>
<p>Többet aztán nem mondtak egymásnak. Egyik sem kérdezte a
másiktól: «hogy kerültél te ide?» – Mint a hogy két éjjeli
pávaszempillangó: a «papilio Io» ráismer egymásra, mikor a geszt
mélyéből összehozza őket a «mirabilis jalappának» az illata.</p>
<p>Egy darab paradicsom volt a számukra kiemelve a föld közepéből,
beleépítve a szikla keblébe, beárnyékozva halhatatlan <span class=
"pagenum"><a name="Page_276" id="Page_276">-276-</a></span> fák
lombjától, beillatozva a rozmarinfák, narancsok, myrtusok
ámbrájától.</p>
<p>Nem gondoltak ezek mostan se az életre, se a halálra, se a mi
azután következik.</p>
<p>Csak a csókban kifáradt sohajtás suttogta: «te vagy az én Iom!
Te vagy az én Abrekhem. Te vagy az én szerelmem!»</p>
<p>Ilyen nagy utat kellett nekik tenni, hogy ezt egymásnak
megmondják? Nem tehették ezt a Méte-ünnep mysteriumai alatt?</p>
<p>Tündérálomnak, varázslatnak tetszett ez a találkozás. A vad
fantasia véletlene-e ez? Mysticus romanticismus? Az olympi istenek
fenséges tréfája? Cythere szeszélye? Talizmán? Fátum? Kizmet?</p>
<p>Egyik sem.</p>
<p>A legegyszerűbb megoldása volt ennek a találkozásnak. Ezúttal a
földiek tréfálták meg a – magasban lakókat.</p>
<p>– Ne kérdezz semmit, mindent elmondok, én sem kérdek tőled
semmit, mindent tudok, mondá a leány. Elébb láss a lakomához.</p>
<p>– Lakomához?</p>
<p>– Hát étlen-szomjan csak nem hagyom a vőlegényemet, a kit
vártam.</p>
<p>– Te engem vártál?</p>
<p>– Ma estére vártalak. Ha magadtól nem jöttél volna, hoztak
volna. Ki utasított ide? Oloferno? Akkor okos ember volt.</p>
<p>– Nem. Az öszvérem hozott ide.</p>
<p>– Akkor a szamár volt az okos. Ereszsz, hadd öltözzek fel!</p>
<p>– Igy szebb vagy.</p>
<p>– Hallgass!</p>
<p>Adott neki egy fricskát az orrára. S elfutott toilettet csinálni
a házba. Nem sokára visszajött. No ugyan nagy toilettet csinált! A
muszelin fölé egy vörös kendőből övet kötött a derekára.
<span class="pagenum"><a name="Page_277" id=
"Page_277">-277-</a></span></p>
<p>Aztán felkapta a két karjára Györgyöt, úgy vitte a házba mint
egy ölbeli babát.</p>
<p>Egyetlen szobából állt az egész lakás. A falak simára csiszolt
kőből voltak rakva. Asztal, nyoszolya, székek mind kőből voltak,
letakarva gyapjuszövetekkel. Zsákok, bőrtömlők, fa- és
cserépedények voltak a szögletekben elhelyezve. A hátulsó falból
egy ólomcső nyult ki s annak a nyilásán csorgott folytonosan egy
vízsugár a szobába, mely a padlatba vágott kőmedenczét szinültig
tölté, de azon túl soha sem csordult.</p>
<p>Négy sült madárféle volt egy cseréptálban, hozzá sült gesztenye.
A madarak olajban voltak kisütve.</p>
<p>György esküdött rá, hogy ennél fölségesebb lakomát soha életében
nem evett. Szerette volna tudni, hogy jutott ehez Io?</p>
<p>– Te csak egyél. Én tudom, hogy mire gondolsz. Mindenre felelek,
mielőtt kérdeznél. Azt akarod tudni, hogy hol veszem én a
pecsenyének való madarakat itt a sziklaodúban? Hát láttad a kövek
közűl kinőve azt a sok borókabozótot, meg a medveszőlőt. Az egész
esztendőben rakva van bogyókkal, folyvást terem. S a madarak mindig
rájárnak. Azok ott megfogják magukat a kiakasztott tőrökben; s
mikor szükségem van rájuk, csak kimegyek a bozóthoz s behozok
belőlük, a mennyi a konyhámon kell. Ez minálunk a baromfi-udvar. Az
olasz úgy hívja a kerítését, hogy «uccellaio». S onnan éldegél
tisztességesen.</p>
<p>– E szerint most is megtörténik az a csoda, hogy fürjek hullanak
az égből?</p>
<p>– És manna: gesztenye alakban. És olaj csordul ki az
özvegyasszony kifogyhatlan korsójából. Azt ez a szép olajfa adja. –
De már most azt szeretnéd tudni, ugy-e, hogyan sütöm én meg a
fürjeket, és a gesztenyét, mikor itt nem kapni tüzelőfát sehol? Hát
hiszen itt van a tüzek atyja, a «Gibello». A fejünk fölött csurog
le a forrás vize, az olvadó jégből a sziklahasadékokon keresztül, a
lábunk alatt meg füstölög a Solfatara. Egy sziklarepedés van e
<span class="pagenum"><a name="Page_278" id=
"Page_278">-278-</a></span> házikó alatt, a minek katlant csináltak
s azt lezárták egy agyagkondérral: onnan jön fel a föld alatti
hőség. A katlan fölötti cserépkondér megolvadna a hőségtől, ha
folyton nem csorogna belé az a felülről jövő vízsugár. Gyere,
tekintsd meg.</p>
<p>Io felemelt egy csapóajtót, mely a padlattal egyenlő volt, s
onnan kőlépcsőn szállt alá, maga után vezetve Györgyöt a ház alatti
pinczébe. Másutt a pincze hideg: ez itt meleg volt. A tűzhely
környékén olyan forró volt a szikla, mint a puzzuolei solfatara
körül. Az üstben folyvást forrott a víz, s felülről folyvást ömlött
bele annyi hideg víz, a mennyi elpárolgott belőle. Ha az olajjal
tölt serpenyőt föléje tartották, az olaj is forró lett, s lehetett
benne pecsenyét sütni, a gesztenyét pedig csak a katlan párkányára
kellett rakni, hogy megsüljön.</p>
<p>– Már most látod, ugy-e hogy micsoda fejedelmi várkastély ez
itten. Ezt bevenni egy hadsereggel sem lehet. Én magam: egy leány,
az alkirály valamennyi katonáját mind agyonverem kövekkel.
Kiéheztetni sem lehet ennek a várnak az urát, mert itt egész
esztendőben friss eledel terem. Ital is van elég, úgy-e, jó volt az
a narancs-sorbet, a mit a számodra készítettem. Hát még a
gránátalmabor?</p>
<p>– De hát ki ennek a várnak az ura?</p>
<p>– Hallgass! Ne kérdezz! Ha megszólalsz, mindjárt bezárom a
szádat: – egy csókkal.</p>
<p>Az ilyen fenyegetés hasonlít a jutalomkitűzéshez sűrű
közbeszólásokra.</p>
<p>– Egymás után meg fogsz tudni mindent, de várd sorára. Te ostoba
vagy, semmit sem tudsz. Úgy-e, mondtam, mikor legelőször
találkoztunk, hogy én is olyan ostoba vagyok, mint te. Egymáshoz
illünk, mert semmit sem tudunk. De én már akkor tudtam azt, hogy
szeretlek; de te még nem tudtad. Te még akkor azt sem tudtad, hogy
kinek hívnak? Azt mondtad, hogy te vagy Giunchi gróf. Hogy nevettem
rajtad! És aztán haragudtam is rád! <span class="pagenum"><a name=
"Page_279" id="Page_279">-279-</a></span> Hisz ez a Giunchi név az
én családomnak a birtokneve. Minket hinak Abulfeda di Giunchinak.
Akkor te neked az én bátyámnak kellene lenned. Én pedig nem
akartam, hogy te az én bátyám légy. Én tudok valami más lenni te
rád nézve, mint hugod. Azt is tudtam, hogy a Giunchi nevet a
birtokkal együtt elvették az én családomtól, azért, mert a császár
ellen rebelláltak a férfiaink. Azokat mind száműzték: engem pedig
felvittek Bécsbe s ott rábíztak olyan jó gondviselő kezekre, mint
Lodoiszka grófnő. Gondolsz még rá? Most is szebbnek találod még,
mint én vagyok? Találhatod már! Levágták annak a haját s bedugták a
karmelitanők kolostorába. – No már megint kérdezni akarsz? – Czupp!
– Várd sorára! Mindent megtudsz. – Én hamarább megtudtam, hogy ki
vagy te igazán, mint te magad. – S nem találod ki ezzel a te kondor
fejeddel, hogy kitől tudtam meg? – Pedig olyan közel volt hozzád. A
te testvérbátyádtól, a kit viszont marchese di San Carlónak
czímeztek akkor, mikor te a San Christina nevet kaptad. – Akkor
tudtam meg, hogy ő Rákóczy József fejedelemfi, te pedig Rákóczy
György vagy. – A római császár udvaránál összekerültek mind azoknak
a tartományoknak az előkelő fiai és leányai, a melyeken ő
uralkodik. Annyi neki a trónusa, mint más császárnak a nyerges
lova. Spanyolországban, Németalföldön, Ausztriában és
Magyarországon, a két siciliai királyságban lobognak az ő kétfejű
sasai. S mikor ezek a minden országból összejött idegenek,
spanyolok, belgák, magyarok, olaszok egy helyen összegyülnek s
találnak egy olyan nyelvet, a min egymást megértik, tudod, hogy
miről beszélnek azok valamennyien egymás közt? – Czupp! – Most
igazán ne szólj semmit.</p>
<p>Io úgy találta, tüzet oltani tűzzel igen rossz methodus. György
nem bánta, akármi történik a római császárnak mind az öt
trónusával. – Hűsítőt kellett a számára készíteni
gránátalmából.</p>
<p>– Mikor te még nem tudtad, hogy ki vagy, mi már <span class=
"pagenum"><a name="Page_280" id="Page_280">-280-</a></span> akkor
azt mind tudtuk. Minden nemzet a magyarokra gondolt. Mikor azok el
kezdik a lánczot törni, a többié is lehull. – De hát ki fogja
kezdeni? – A fejedelem öreg ember, lemondott a világról. Messze is
van s ott igen jól őrzik. De van két fia. József a legöregebb. Az
már férfi. Hanem egy baja van. Az, hogy halott. Korán kezdett élni
s elvégezte. Mihelyt lovagol, mellvérzést kap. A tábori élet
megölné. Ő maga is tudja, hogy veszni indult s ettől ellágyult a
lelke is. Hanem annak van egy öcscse: a György. Még gyermek, de
egész dalia. Mennyit emlegették a nevedet! – De nem lehetett hozzád
férni. Wammána őrzött s a Péter szolgád kémkedett. Minden szavad,
minden gondolatod fel volt jegyezve. – És a bátyád, József látta,
hogy téged is ugyanarra az útra visznek, mely őt ifjan
megvénítette. – Ki akart ragadni kezeik közül. – Mindent tudott, a
mi a Méte-ünnepélyen történt. Kitől tudta meg? Hát kitől mástól,
mint én tőlem. – Szerettelek. – Nem akartam engedni, hogy a rossz
tündér elvarázsoljon. Attól voltál megigézve: engem sem akartál
látni. Mikor azt láttam, hogy csókolod az ajkát, olyan közel voltam
hozzá, hogy ezt a tőrt az oldaladba fúrjam. Még most is szeretném
ezt a szivedbe döfni, ha rá gondolok.</p>
<p>– No hát döfd oda! mondá György, szétnyitva a mellényét a szíve
fölött.</p>
<p>– Kétszer ne mondd, mert megteszem.</p>
<p>– Döfd oda.</p>
<p>S a leány fogta a tőrt s el kezdte azt az ifju bőrébe lassan
benyomni a hegyével; – de aztán csak eldobta a kezéből s más módját
találta ki a boszúállásnak.</p>
<p>Azzal tovább folytatta a regemondást.</p>
<p>– Az a kutyás ember a bátyád szövetségese volt. Ő hivta azt fel
a bécsi vásárra. Az volt a tervük, hogy téged odacsalnak a vad
méneshez, s akkor a szilaj lovakkal együtt elragadnak magukkal
Magyarországba. Minden jól ment a terv szerint. Csak egyet nem
tudtak elszakítani: <span class="pagenum"><a name="Page_281" id=
"Page_281">-281-</a></span> azt a lánczot, a mivel téged a szép
Zsuzsanna a lábaihoz kötözött. Annak a foglya voltál. Mennyi tervet
koholtunk, hogy ebből a hálóból kiszabadítsunk. És Wammána sejtette
terveinket. Azzal hiusította azt meg, hogy téged összeveszített a
testvéreddel; párviadalra hívtátok egymást. Ekkor mi viszont azt
találtuk ki, hogy a mikor összejöttök a Spinnerin am Kreuz mellett,
ott ragadtatunk el téged a kuruczokkal, kik a közelben rejtőznek
éjjel-nappal. Azoknak a vezére volt a csikósgazda: a bécsiektől
kutyás embernek gunyolva. – Wammana ezt az embert akarta
ártalmatlanná tenni. – Ezért volt a népies maskaráda a vásárban; a
csikós látogatás, a fogadás egy párviadalra kard bot ellen. Az
alatt, míg a tündérnő csókjai téged vakítanak meg, Wammána tőrhegye
a csikós szemeit szúrja ki. A te kiáltásod: «magyar, üsd» fordítá
meg a rémkomédiát. A csikós agyonüté bottal az ellenfelét. Maga is
híres bajvivó volt.</p>
<p>– Tudom. Atyám vezére volt. Pelargus a neve.</p>
<p>– Tehát ezt megtudtad?</p>
<p>– Igen. Az általános zűrzavarban nehány szót tudott velem
váltani. Ő mondta meg, hogy San Carlo marchese az én bátyám. S
aztán siettetett, hogy fussak onnan az ablakon át leereszkedve a
kötélen. Ő addig védni fogja a karzat feljáratát. – Mi lett
Pelargusból?</p>
<p>Erre a szóra el kezdett hangosan kaczagni Io.</p>
<p>– Hogy mi lett Perlagusból? Oh te majom! oh te szajkó! te
bibasz! Azt kérded tőlem, hogy mi lett Pelargusból? Te kérded én
tőlem, hogy mi lett Pelargusból? Hát engem ismersz-e? Hogy
hívnak?</p>
<p>– Te vagy az én Iom.</p>
<p>– Bizony még is megvan a két szeme. Azt hittem, bagoly vagy, a
ki csak éjjel lát.</p>
<p>– Nos, mi lett Pelargusból?</p>
<p>A leány még jobban kaczagott: «no ne csiklandozz ezzel a
kérdéssel, mert kikaczagom a lelkemet». <span class=
"pagenum"><a name="Page_282" id="Page_282">-282-</a></span></p>
<p>– Csak annyit mondj, hogy nem ölték-e meg a Bafomet-lovagok?</p>
<p>– Eszükbe se volt. A rendőrség fel volt lármázva már: az egész
Méte-ünnepély denunciálva volt egy, a császárhoz intézett
levélben.</p>
<p>– Az a levél az én nevemben volt irva. De én azt nem irtam, mert
még akkor nem is tudtam irni. Pedig azért nyertem jutalmul ezt a
két grófságot Siciliában.</p>
<p>– Nehéz kitalálnod úgy-e, hogy ki volt az a nagylelkű ember, a
ki helyetted és nevedben tette a feljelentést, s aztán neked
engedte át a jutalmat, kitüntetést? Hát nem sugja meg a szived,
hogy az a bátyád volt: József?</p>
<p>– S miért tette azt, hogy engem ide juttatott?</p>
<p>– Hát rosz helyen vagy? Háladatlan kigyó.</p>
<p>– Most egészen jó helyen vagyok. De mégis tömlöcz ez a
sziget.</p>
<p>– Hogy volna tömlöcz, mikor tenger veszi körül? – Hát kérdesz
még valamit? Ne kérdezz. Nincs ahhoz való eszed. A Méte-ünnepély
hősei mind szétfutottak a catastropha után, s megtudva a
följelentést, a kik bünösebbnek érezték magukat, siettek menekülni
a határon keresztül, mások maguk mentek fel védekezni, s az
elfutottakra hárítani a gonoszságokat. A császár nem engedte, hogy
a törvényszék elé kerüljön az óriási botrány. Többet a hölgyek
közül kolostorba dugtak. Én azok között voltam, a kik álruhában
Olaszországon keresztül menekültek. De elébb tanácsot tartottam a
bátyáddal, a ki téged, a Bafomet-templomból megmenekülésed után,
nyomról nyomra követett: a csodatanyáig, a hol a czigány vajdát
elfogadtad apádnak, s kicsiny hija, hogy zendülést nem kezdtél a
csőcselékkel. Ezt is a bátyád akadályozta meg. – Ő volt a te
gondviselésed. Ő volt az, a ki azt a dicső nagy szerepet, melyet a
sors ő rá bizott s melyet ő elvesztegetett, terád ruházta át. Ha
még valaha összetalálkoznál vele! Hát tudod-e már, mért jöttem én
ide? Még sem tudod? – Hát hány ezer csóktól fogod megtanulni?
Azért, mert <span class="pagenum"><a name="Page_283" id=
"Page_283">-283-</a></span> szerettelek, azért mert féltettelek. Te
azt a kastélyt, azt a birtokot kaptad hűbérül a császártól, a
melyet az én családomtól koboztak el. Téged megölnének itten az én
bátyáim, rokonaim az első holdvilágtalan éjszakán, ha én be nem
takargatnálak.</p>
<p>S betakargatta az ifjút hosszú aranyba játszó hajának sátorával
köröskörül. Ezt nem járja át a tőr!</p>
<p>– Jó szerencse hozta úgy; meg az a viaszgyertya, melyet a
bambino képe előtt elégettem, hogy tégedet az öszvéred
félretérített a rendes útról; mert a Domenichino bátyám ott lesett
rád a gesztenye-erdőben, a Fiumara mellett, a fuggitivikkel, hogy
útközben visszatérett elfogjanak. Tudva volt, hogy oda fenn jártál
a Gibellón.</p>
<p>– De hátha nem hagytam volna magamat elfogni? Én sem vagyok
viaszból, azt tudod. S nézd ezt a sipot; ha ezzel jelt adok, a
malandrinik minden rejtekből előrohannak a védelemre.</p>
<p>– Ah! s te azt képzeled, hogy húsz malandrino meg mer támadni
két fuggitivót? Azok csak alvó embereket mernek megrohanni. De a
kard hegyétől csiklandik a bőrük. Kár volt velük azt az alkut
kötnöd. Az uradalmad jövedelmének egy harmadát nekik kötötted le. A
bátyáim ezért dühösek rád nagyon.</p>
<p>– Soha se legyenek azért dühösek; ott van még a harmadik rész.
Azt meg nekik adom.</p>
<p>– Hát neked akkor mi marad?</p>
<p>– Nekem pedig marad ez az egész világ, a mit most a két karommal
átölelek.</p>
<p>S ugyan átölelte.</p>
<p>– Hát te én velem is beéred?</p>
<p>– Nem kell nekem az egész Sicziliából egyéb; egyedül te. S már
most nem börtön nekem ez a sziget; hanem paradicsom. Soha el nem
kivánkozom innen.</p>
<p>– Azért mégis el fogsz menni, majd ha én küldelek.</p>
<p>Az édes álmokat egy puskalövés a völgyben zavarta fel, melyet
sokszoros visszhangban adtak tovább a sziklák. <span class=
"pagenum"><a name="Page_284" id="Page_284">-284-</a></span></p>
<p>– Valamelyik megérkezett a két bátyám közül.</p>
<p>– S az ide fel fog jönni?</p>
<p>– Ez a mi közös menedékünk.</p>
<p>– S ha az engem meglát?</p>
<p>– Ki fogja rántani a kését és rád rohan.</p>
<p>– Akkor meg fogjuk tudni, hogy melyikünknek a kése élesebb?</p>
<p>– Igen; ha én nem volnék köztetek. Mind a kettőtöknek drágább a
vére, mint hogy egymás tőre ontsa ki. Te maradj veszteg oda lenn a
pinczében. Ott jól el vagy rejtve. Majd mikor én hivlak, akkor
előjöhetsz. Szeretsz-e? Ha szeretsz, akkor most hagyd magad
eltemetni s várd el, míg feltámasztalak.</p>
<p>S az ifju el hagyta magát temetni és hitt a feltámadásban.</p>
<h2>XXVIII. FEJEZET.<br />
IO LAKODALMA.</h2>
<p>A sziklalépcsőkön hangzott a felhágó alakok lármája. Hárman
voltak; mind népies viseletben, kecskebőr mellényekben,
lábszáraikon szijjal körül csavart irhabőr; fejükön nagy karimájú
hegyes kalap, körül tűzködve szent képecskékkel. Derekukon széles
öv, abban tőrmarkolat, pisztolyagy, elefántcsontból; vállukon
hosszú csövű puska, gyöngyházagygyal, arany veretű betükkel.</p>
<p>Az egyik közülük volt Domenichino; a másik kettő szintén valami
futó nemes.</p>
<p>Io bebocsátá őket a csapóajtón.</p>
<p>Nagy lármával mentek be a házba, olyan fenhangon beszéltek, hogy
György minden szavukat meghallhatá a pinczeajtón keresztül.</p>
<p>– Elszalajtottuk a madarat, szólt az a vékony tenor hang, mely
Iót, mint hugát üdvözlé.</p>
<p>– Bizonyosan elvert benneteket! Kötődék vele Io. <span class=
"pagenum"><a name="Page_285" id="Page_285">-285-</a></span></p>
<p>– Ahá! elárulta a kelepczét előtte valaki; visszafordult a
ficzkó fele úton Taormina felé; de ott meg a Satturno kezébe fog
esni. Egérfogóban van már.</p>
<p>– Hát a többiek hol maradtak?</p>
<p>– Odalenn a völgyben pecsenyét sütnek a lakodalomhoz.</p>
<p>– Ti lőttetek valami vadat; hallottam a lövést.</p>
<p>– Igen. Én lőttem meg.</p>
<p>– Tán marmota?</p>
<p>– Nagyobb.</p>
<p>– Talán vad kecske.</p>
<p>– Annál is nagyobb. Egy vad öszvér.</p>
<p>– Vad öszvér?</p>
<p>– No igen; gazdátlan legelt a forrásnál; tehát vadnak kellett
neki lenni. A pajtások most darabolják fel és megsütik. Pompás lesz
a lakodalomhoz.</p>
<p>(No derék sógor! Mondhatom. Gondolá magában György. Meglövi a
háztűznéző vőlegénynek az öszvérét s azzal tartja ki a
lakodalmat.)</p>
<p>Io nagyon jót nevetett a vadászkalandon.</p>
<p>– A sülthöz való polentát a Satturnónak kell magával hozni,
beszélte Domenichino, s azt is elmondta, hogy milyen nehéz ahhoz
hozzájutni. Az átkozott görög nem akar már hitelbe adni lisztet; a
zecchinok pedig az utolsóig elfogytak.</p>
<p>– Még ma megkapjátok a pénzeteket, s aztán lesz minden elég.</p>
<p>– Kitől kapjuk meg?</p>
<p>– Hát kitől mástól, mint az én vőlegényemtől.</p>
<p>– Ha a Satturno el tudja csipni.</p>
<p>Ismét lövés hangzott a völgyben. Ezúttal a Satturno bátya
érkezett meg a maga csapatjával.</p>
<p>Annak bassus hangja volt. De csak eleinte. Mentül tovább
beszélt, annál vékonyabb lett.</p>
<p>– Hoztál polentát? kérdé Domenichino.</p>
<p>– Én? Azt gondoltam, hogy ti hoztok. <span class=
"pagenum"><a name="Page_286" id="Page_286">-286-</a></span></p>
<p>– Hát egy tömlő bort?</p>
<p>– Azt útközben megittuk.</p>
<p>– Hát a contét elfogtad-e?</p>
<p>– Én? Hiszen ti lestetek rá.</p>
<p>– Hát akkor mit hoztál?</p>
<p>– Egy barátot.</p>
<p>– Hát azt hol hagytad?</p>
<p>– Odalenn van a henteseknél; kolbászt tölt.</p>
<p>– Testa di madonna! No ez szép dolog! Pecsenye van; de polenta
nincs hozzá. Pap van az esketéshez, de vőlegény nincs hozzá!</p>
<p>Io nevetett a bátyjai kétségbeesésén.</p>
<p>Mikor két sicziliai egymással beszél, akkor az nem párbeszéd,
hanem párdal (nem dialog, hanem duett). Egyszerre beszél mind a
kettő. Mire a füle meghallotta, már a nyelve felelt rá. S ha az
egyik elhallgat, akkor a másik is elhallgat.</p>
<p>Egy ilyen pauzát felhasználva, közbe szólt Io.</p>
<p>– No ha ti olyan élhetetlenek voltatok, hogy tized magatokkal
nem tudtátok elfogni a princzipét: én ügyesebb voltam; mert én
elfogtam őt egy magamban.</p>
<p>Azzal felnyitotta a pinczeajtót s lekiáltott Györgynek.</p>
<p>– Herczegem, jöjj elő.</p>
<p>A két bátyának tátva maradt szeme szája a bámulattól, a mint ezt
az idegen alakot meglátták a sülyesztőből kiemelkedni.</p>
<p>A Domenichino egy nyurga, keskeny vállú legény volt; hosszú
nyaka, kiálló Ádámalmacsutkával, sápadt arcza, ritka szakállal, de
nagy szemekkel és szemöldökkel, a haja simán borult le a két
fülére. Derékban elég hosszú lett volna, de a lábai voltak rövidek;
mikor állt is, úgy nézett ki, mintha ülne. A Satturno ellenben
tömzsi legény volt, széles vállakkal és hosszú karokkal; s úgy be
volt az arcza nőve szakállal, bajuszszal és szemöldökkel, hogy a
míg meg nem szólalt, nehéz volt kitalálni, hogy melyik a képes
fele? <span class="pagenum"><a name="Page_287" id=
"Page_287">-287-</a></span></p>
<p>A két előkelő nemes, a mint tudomására jutott annak a nagy
gyalázatnak, hogy a nővérének a boudoirjában egy férfi volt
elrejtve, éktelen haragra förmedt s rárohant czimerének
meggyalázójára. Domenichino puskát fogott rá, Satturno pedig a
tőrét rántotta ki. Csakhogy az a puska olyan hosszú volt, hogy a
csőnek a vége túl ment Györgynek a fején s a szűk szobában nem
lehetett vele hátrább menni. Satturnónak pedig György egy
csavarintással kivette a kezéből a tőrt s a háta mögé dobta, s
aztán félkézzel megkapta a kecskebőrénél fogva s úgy odaültette a
kőpadra, hogy fájhatott neki, mert mind a két kezével
odakapott.</p>
<p>– Maradj veszteg! Mondá neki György. Te meg ne hadonázz azzal a
puskával, mert kiütöd a fogadat az agyával. Én lovagias szándékkal
jöttem a várkastélyotokba. Üdvözöllek Abulfeda di Giunchi
grófok.</p>
<p>A várkastély, a grófi czím megtette a hatását. Aztán meg
Györgynek a két hatalmas ökle.</p>
<p>– Én mint kérő jöttem ide a jegyesemért, folytatá György. S ha a
móringon megegyezhetünk, azonnal fizetek, s hozhatjátok a
papot.</p>
<p>A «fizetek» szó épen varázshatással birt. A puskákat szegletbe
támasztották.</p>
<p>György adta a grand seigneurt.</p>
<p>– Azt tudjátok, hogy én ki vagyok. Nővéretek az én jegyesem, jól
ismeri fényes eredetemet. Atyám után fejedelem, anyám után rokon a
franczia királylyal és a római császárral. Nevem principe di
Rákóczy. Nem szorultam rá, hogy a ti grófi czímetekkel ékeskedjem.
Nem is egyébért fogadtam el a ti családotoktól elkobzott uradalmak
donátióját, mint hogy annak a jövedelmét ti nektek, a kik száműzve
vagytok, átadjam. A mi a bérlőtől, s a malandrinoktól megmarad: az
legyen a tietek. Azonkívül moringolok az én menyasszonyomnak ezer
skudit, a mit a kincstáratokba deponálok.</p>
<p>De már ekkor mind a két bátya a nyakában volt. <span class=
"pagenum"><a name="Page_288" id="Page_288">-288-</a></span></p>
<p>– Ti többiek pedig ne tátsátok itt a szátokat, hanem lássatok
utána, hogy becsületes lakomát készítsetek, itt a pénz! Hozzatok a
görögtől a mi jó és drága.</p>
<p>Azzal odadobott egy marék pénzt a kőasztalra, a min a fuggitivik
röptiben megosztoztak, s futottak nagy versenykiabálás közt ki a
házikóból, futtában czímezve az inyenczségeket, a mikkel a mai
lakodalmat gazdagítani szándékoznak. «Cannelloni! mortadella!
prosciutto! susamiello! formaggio! cipolle!» Nagy vendégség lesz ma
itten. Az albergo csak egy futamodás, a hol mindezt megkaphatni,
csengő pénzért. S éhes embernek gyors a lába.</p>
<p>– Küldjétek fel a barátot! kiálta utánuk Satturno bátya.</p>
<p>– Akkor aztán csak négyen maradtak a házban.</p>
<p>– Az eljegyzéshez azonban két gyűrű is kell, mondá
Domenichino.</p>
<p>– Nekem van egy, mondá György; de ez az apámról rám hagyott
czímeres gyűrű, a melyről megfogadtam a Boldogságos Szűznek, hogy
soha más kezére nem adom, a midőn visszaváltottam az uzsorás
zálogából.</p>
<p>– Jó lesz ahhoz az én két függőm, monda Io, lecsavarva a füléből
a nagy karikafüggőket, a miket gyűrűnek is lehet használni.</p>
<p>– Azonban a házassági szerződést is meg kell írni! Erősködék
Domenichino.</p>
<p>– Jó lesz, mondá György. Ird meg te, sógor Domenichino.</p>
<p>– Én tudok jól írni, de csak szemüveggel, azt pedig eltörtem.
Menté magát az ifjabb bátya.</p>
<p>– Hát talán te Satturno?</p>
<p>– Hah! Én nekem meg épen csoda irásom van! De most épen írógörcs
van a kezemben; nem tudom a tollat fogni.</p>
<p>Io közbenevetett.</p>
<p>– No akkor ki van egészítve a társaság, mert a princzipe meg
épen nem tud írni, a hogy én sem. <span class="pagenum"><a name=
"Page_289" id="Page_289">-289-</a></span></p>
<p>– No majd megírja a barát.</p>
<p>– Ha van tintája, papirosa?</p>
<p>– Hogy ne volna? A nélkül nem oszthatna gyónó czédulákat.</p>
<p>Jött már a barát. Lehetett hallani a kőlépcsőkön a faczipője
csattogását. Olyan könnyedén ugrált, mint a kecske.</p>
<p>György örvendetesen volt meglepetve, mikor a barátot meglátta.
Az ætnai vezetőjére ismert benne: Páter Olofernora.</p>
<p>– Hát téged hoztak ide erővel, szent atyám?</p>
<p>– A gondviselés újjmutatása volt ez, fiam.</p>
<p>György tudatta vele, hogy most rögtön egybe akar kelni ezzel a
grófkisasszonynyal, egyházi szertartás szerint.</p>
<p>Oltárt rögtön lehet minden olasz háznál felállítani.
Viaszgyertya is volt.</p>
<p>– De elébb a házassági szerződést kell megírni.</p>
<p>A barát arra is készen volt. A csuhája zsebéből előszedte a
papirost, tollat, kalamárist. A két bátya két oldalt diktálta neki,
hogy mi legyen a házassági szerződésben.</p>
<p>Akkor aztán következett, hogy a vőlegény és a menyasszony irják
alá a szerződést.</p>
<p>A barát nem kérdezte tőlük, hogy tudnak-e írni. Hanem megfogta a
vőlegénynek a kezét, a három ujja közé szórította a tollat s úgy
vezetve a kezét oda rajzoltatta vele az írás alá szép öreg
betükkel: Giorgio di Rákóczy de Felsővadász.</p>
<p>Azt senki sem tudta (Io sem) hogy György a tengeri utazás alatt
megtanult Pétertől írni.</p>
<p>György az alatt, a míg a barát a kezét vezette a papiron,
elolvasá az okiratot.</p>
<p>Egy sympathetikus reczept volt az a sáskák ellen.</p>
<p>György furcsán nézett a barátra.</p>
<p>Az pedig ő utána a menyasszony kezét fogta meg, s azzal iratta
alá a nevét – a sáskareczeptnek. A barát kiverte a tollát s átadta
az írást Satturnonak. <span class="pagenum"><a name="Page_290" id=
"Page_290">-290-</a></span></p>
<p>Io az egész műtét alatt folyvást nevetett.</p>
<p>Györgyöt bosszantotta ez a nevetés. Egy menyasszony! Mikor a
házassági szerződést aláírja. Mi nevetni való van azon?</p>
<p>– Mit nevetsz ezen az íráson? kérdezé Iótól német nyelven.</p>
<p>– Nem az íráson; hiszen nem tudom olvasni; hanem ennek a
barátnak a pofáján. Nézd csak ezt az arczot!</p>
<p>– Én nem találok semmi nevetni valót rajta.</p>
<p>– Nézd meg jobban, te golyhó. De jól megnézd!</p>
<p>– Akár hogyan nézem, én ezt a barátot egy tisztességes jámbor
arczú férfiúnak találom, mondá György.</p>
<p>– Hát hisz «azon» nevetek épen!</p>
<p>S nem birt magával a menyasszony. Mentül ünnepélyesebbé vált a
menyegzői ceremonia, annál nagyobb lett a csiklandozó inger nála a
nevetésre. Mindig félreforgatta a fejét.</p>
<p>– Az ördög látott ilyen menyasszonyt, káromkodék Satturno bátya.
Más jámbor menyasszony sír, mikor esketni viszik. Ez meg röhög!</p>
<p>Io, még akkor is, mikor a szerzetes elé letérdepelt György
mellé, csak úgy tudta a nevetés vágyát leküzdeni, hogy a félöklét a
szájába sajtolta, mi végre a két grófi bátyát olyan felgerjedésbe
hozta, hogy a tőreiket emelték föléje, gyilkoló halállal
fenyegetve, ha egész illendő komolysággal nem mondja el a pap után
az esketési formulárét.</p>
<p>Csak páter Oloferno arcza maradt nyugodt és hivatásának
megfelelő. Folyvást következetes ájtatossággal végzé a szent
szertartást, úgy olvasá fel a breviáriumból a benediktiót, úgy köté
össze a kopulált párnak a kezeit a kordájával, szemeit ég felé
forgatva, s arczának megnyúlt kifejezést adva. Igazi mintaképe volt
egy missionáriusnak, a ki a vad emberek között hirdeti az igét.
Mikor fejét lehajtá, lehetett látni a tarkóján a kopasz pilist,
melyet a tonsura képezett. <span class="pagenum"><a name="Page_291"
id="Page_291">-291-</a></span></p>
<p>Megáldá az ifju párt s kötelességükké tette, hogy egymást
szeressék.</p>
<p>– No! A nyakában van már a princznek a gúzs! monda Satturno
Domenichinónak; a mint vége volt a ceremoniának. Legyen neki az ő
hite szerint! dörmögé Satturno.</p>
<p>Akkor aztán sietett kezet szorítani a boldog vőlegénynyel és
gratulált neki a menyasszonyhoz.</p>
<p>Domenichino bátya mingyárt megismerteté a süvét a sicziliai
menyasszonyok szokásaival.</p>
<p>– No most sógor, magadra hagyunk a mátkáddal. Egyedül maradsz
vele. Mi megyünk le a völgybe a lakomát vezetni, mert az a
násznagyok kötelessége. A te dolgod a menyasszonyt megszelidíteni.
Nem tréfa dolog ám ez. Előre megmondom. A sicziliai mátka, mikor a
nász estején a vőlegénye hozzá akar nyúlni, először is felszalad
előle a háztetőre; aztán elbújik a pinczébe, bemenekül a
sütőkemenczébe, onnan kell előhúzni. Akkor pedig rúg, harap és
körmöl. Nagy szerencséről fogsz beszélhetni, ha holnap reggel mind
a két szemedet felnyithatod. A hajadat jó volna előre tőből
levágatnod. Különösen az Io hugomnál nagyon kell vigyáznod. Mert ez
a milyen vad erényes, megteszi azt, hogy leugrik a párkányról a
mélységbe, ha nagyon szorongatod. Egy tigrist kaptál feleségül,
szegény Giorgio! Egy párducz nőstényt. Kést ne hagyj a közelében,
mert megöl. Ha letalál verni, csak nekem kiálts, én majd
fölszedlek.</p>
<p>Most már aztán Giorgio volt az, a ki nem állhatta meg, hogy
féktelen kaczagásban ne törjön ki. A mit a két bátya nem vett jó
néven. Ez a legnagyobb sértés. Kételkedni abban, hogy a menyasszony
kikaparja a vőlegény szemét.</p>
<p>Szerencsére a barát felfogta a helyzet komoly természetét. Őtet
nem zavarta az meg, hogy a menyasszony folyvást nevet az esküvő
alatt, sem az, hogy a vőlegény nevet az esküvő után. A csuklyájában
volt egy nagy zseb, az tele volt amuletekkel, a minőknek a hatása
az ilyen <span class="pagenum"><a name="Page_292" id=
"Page_292">-292-</a></span> alkalmaknál mindig bebizonyult. Egyet
azokból a menyasszonynak a nyakába akasztott, másikat a
vőlegényébe. Az első arra szolgál, hogy a menyasszonynak
engedelmességet, a második pedig, hogy a vőlegénynek szeretetre
való erélyt kölcsönözzön. És ime a szent jeleknek a csodája azonnal
nyilvánult, mert azoknak az erejétől a menyasszony szeliden borult
a vőlegénye keblére, s elszivelte, hogy az egy hosszú, forró csókot
szívjon az ajkairól.</p>
<p>– Oloferno! Te csodatevő férfiu vagy! Mondá erre Domenichino, s
azzal a két bátya, a baráttal együtt magukra hagyá az egybekelt
szeretőket. Talán még sem fogják egymást legyilkolni.</p>
<p>A czimborák ez alatt nagy tüzet raktak odalenn a völgyben;
azonkivül szurok fáklyákat gyujtottak meg, s elkezdtek a dudaszó
mellett szilaj kecsketánczot járni. A lakomához valót összehordták,
a tömlőket megnyitották, nagy danolást és lövöldözést míveltek
egész reggelig; a völgy világos lett a tűz és fáklyafénytől, a
sziklák visszhangzottak a daltól és fegyverropogástól.</p>
<p>A szerelmesek mind nem láttak, mind nem hallottak abból
semmit.</p>
<p>… Hanem egy kérdésére még sem tudott György választ kapni
Iotól.</p>
<p>– Miért nevettél te olyan bomlottul az esketés alatt?</p>
<p>– Azt majd megmondom neked egyszer; – de már akkor sirni
fogok.</p>
<h2>XXIX. FEJEZET.<br />
A JÉGHAJÓ.</h2>
<p>György bizonyára nem számlálta a napokat, a mik ezután
következtek.</p>
<p>A földön kívül nincsen idő. S a kik szerelmesek és boldogok,
azok nem élnek ezen a planétán. <span class="pagenum"><a name=
"Page_293" id="Page_293">-293-</a></span></p>
<p>Az a sziklai barlang kastély, a maga csodálatos függő kertjével,
az volt az ő egész világa.</p>
<p>Az uccelaio, a gesztenyék, a fügefák, a cardik, az articsókák
kiszolgáltatták a mindennapi lakomájukat, a melyet Io tündérkeze
izletessé tudott varázsolni. Mindig fedezett föl hol egy
spárgatelepet, hol egy csiperkefészket, a mivel a lakomát
változatossá tegye. A narancsfák, a granátalmák, meg a hulló
forrásvíz: aztán meg a hulló csókok. Mi kell a szomj eloltására
több?</p>
<p>Milyen derék dolog egy olyan kicsi kis asteroidban élni, mint
Sicilia szigete! Annak egy akkora kis tartományában uralkodni, mint
a Val del Bove! S ott egy akkora kis mennyországot fogva tartani
két kézzel, mint a minő Iónak az istennői termete, a kondor hajától
elkezdve a rózsaszinű körme hegyéig. – Hajh, milyen geographia!</p>
<p>És a mellett minden nap más nő. Egyszer sem az, a mi tegnap
volt. Mindennap új meg új alak. Olyan a szenvedélye, mint a csodás
tengeri medúza szinei: öt perczig rózsa, azután liliom, majd arany;
éjszaka világító fény! A szivárványnak hét szine van, a szerelmes
nőnek hétszer annyi.</p>
<p>Egy fejedelem nem gondolhatott volna ki nászörömei számára
pompásabb menhelyet, mint a milyen Io sziklafészke volt.</p>
<p>Magasan túlemelkedve a ragályos gőzkörön, a tömjénillatú havasi
növények mondhatlan illatárja között, egy Hesperidák kertje, s
annak a háta mögött egy óriási barlang kupolaboltja, melynek
párkányzatáról folytonos csergéssel hull alá a jégolvadás
permetege, átlátszó kárpitot képezve a nagy alkoven előtt. Nappal
ez a biztos menedék. Künn rekkenő meleg van, a délszaki fák kövér
leveleiről csepeg az izzatag harmat; a mannafán jegeczczé válik a
gyógyerejű mézga. Ez az álmok ideje. A vízkárpit mögött hűs levegő
van.</p>
<p>Emberhang nem téved e helyre; de az ezernyi énekes madár zenéje
meg nem szünik. A délvidék vándorai most <span class=
"pagenum"><a name="Page_294" id="Page_294">-294-</a></span> huznak
nagy csapatban a tengeren át s Sicilia a pihenő helyük. Itt
találnak tápszert az arbutus erdők mindig érő szamóczáiban. S adót
is fizetnek a madárfogó tőrökben.</p>
<p>Este van a lakomázás ideje. Akkor jó a házba bemenni. Naplement
után egyszerre hideg lesz a lég s csak később enyhül fel ujra; de a
házikót langy melegben tartja a solfatarától elpárolt víz a
pinczeodúban. Itt már fel van találva a gőzfűtés.</p>
<p>A jó etyepetyével<a name="FNanchor_108" id=
"FNanchor_108"></a><a href="#Footnote_108" class=
"fnanchor">108)</a> elköltött lakoma után jön a tündéri éjszaka, a
mit a lapos háztetőn szoktak elkölteni. Fölöttük a mélyen sötétkék
boltozat, tündöklő csillagaival. Majd feljön a félhold az égre s
behinti ezüsttel a komor sziklákat.</p>
<p>Io meséket mond a szerelmesének, miket dajkájától, anyjától,
leánytársaitól hallott. A mesevilág e népnek a története, a
vallása, a poezise.</p>
<p>György áhítattal hallgatja az új Sheherezádét, míg mind a
kettőnek a szemeit lezárja az éjfél s fut a hold csónakja fölöttük
odább; a fülemülék versenyeznek egymással, egyik csalitból a
másikba. Fölébresztik őket a rigók, meg a pacsirták: a hajnal
énekesei.</p>
<p>György észre sem vette, hogy átalakult sicziliaivá. E csodálatos
föld és e csodálatos ég befolyása alatt minden nyugtalan vágy,
minden erőteljes ösztön elaludt lelkében: a szerelem édes örömei
folytonos mámorban tartották egész idegzetét. A legszebb halál neme
– a kéjben elolvadni.</p>
<p>Talán úgy elmult volna itten, hogy a történetiró fel sem
jegyezte volna a nevét.</p>
<p>Egy éjjel, mikor ott az égmennyezet alatt feküdtek, arra ébredt
fel György, hogy Io karjait a nyaka köré fűzve elkezdi őt a lapos
háztetőn végig hengergetni magával együtt. <span class=
"pagenum"><a name="Page_295" id="Page_295">-295-</a></span></p>
<p>Szoktak így mulatni pajkos gyermekek, hogy a földön fekve
összeölelkeznek, aztán legurulnak a pázsitos lejtőn; hol az egyik
van felül, hol a másik. S a szerelmesek is a gyerekek sorába
mennek.</p>
<p>A háztetőnek magas párkánya volt; nem eshettek le róla.
Legfeljebb, hogy György jól odaütötte a hátát a falhoz.</p>
<p>A másik perczben aztán ő hengergette vissza a tulsó oldalra Iót,
akkor meg az érintkezett gyöngédtelenül a mellvéddel.</p>
<p>De erre ismét még sebesebben gurigázta vissza Györgyöt Io s
annak a feje is nagyot koppant ezuttal a falon.</p>
<p>– Hallod-e, ezt a játékot én nem szeretem. Panaszkodék
György.</p>
<p>– De én még kevésbé szeretem. Válaszolt rá Io.</p>
<p>– Hát akkor minek csinálod?</p>
<p>– Nem én csinálom; hanem te!</p>
<p>– Dehogy csinálom; hiszen én aludtam.</p>
<p>– Én meg álmodtam is. Ott jártam veled az égben.</p>
<p>Erre mind a ketten fölnéztek az égre.</p>
<p>– Nézd! Nézd! Suttogá György. Hát ki lopta el a holdat az
égről?</p>
<p>– Aztán meg a csillagokat?</p>
<p>Azért mégis világított az ég: csakhogy az a fény tűzveres
volt.</p>
<p>Egyszer aztán megszólalt az, a ki ezt a játékot csinálta velük:
egy erős, taszító dördülés a föld alatt, mely úgy megrázta alattuk
az egész házat, hogy minden idegük elzsibbadt bele.</p>
<p>– Mi ez? kiálta fel György, elijedve.</p>
<p>– A hegy háborog. Monda neki Io. Sokszor megjön ez.</p>
<p>A mi az égről letörülte a holdat és a csillagokat, a monte
Frumento kráteréből kitóduló füstfelleg volt, megvilágítva a
tűzhányó aknájából kitörő tűzoszlop által.</p>
<p>– Ne félj! biztatá Io Györgyöt. Ez csak a Monte Frumento.
<span class="pagenum"><a name="Page_296" id=
"Page_296">-296-</a></span></p>
<p>Ez csak a kis öcscse az öregnek. Nem ő maga haragszik.</p>
<p>De Györgynek ez is elég volt.</p>
<p>A háztetőről láthatá, hogy abból a tátongó sziklahasadékból,
mely a völgyi utat elnyelni látszik, valami rózsaszinű fény kezd
felderengeni, mely egyre jobban tért foglal el, majd izzóvá lesz.
Onnan egy lávafolyam tör elő.</p>
<p>Sietett magával levinni Iót a háztetőről.</p>
<p>Az egész ház recsegett, ropogott: de ellentállt. A kik azt
építették, már akkor számításba vették, hogy ez a szikla él és
mozogni szokott.</p>
<p>De azért még sem lehetett a házban megmaradni. A solfatára
kürtője oda alant a pinczében oly erővel veté föl a gáztömeget,
hogy kidobta az elzáró üstöt s azzal az egész épületet megtölté
fojtó kéngőzzel. Ezt a pokolpárát nem lehetett embernek
kiállani.</p>
<p>Vége volt a paradicsomnak; itt volt az angyal a lángpallossal az
ősembert kiverni a maga boldogságából.</p>
<p>Az a csendesen hulló csermely sugár ott a barlang előtt szintén
átalakult harsogó zuhataggá s az aláomló víz fekete volt.</p>
<p>És aztán elkezdett hullani valami eső. De az nem enyhített,
áztatott, hanem égetett. Hamueső volt. Azon forrón, a hogy a
tűzokádó gyomrából kikerült, hullott alá a tűzveres égből. Fekete
eső.</p>
<p>– Fussunk innen, kiálta Io, megragadva György kezét. –
Meneküljünk Taorminába, míg a láva utól nem ér.</p>
<p>S azzal gyorsan, a hogy csak a rémület sokszorozta a testi
erejüket, rohantak alá a hosszú lépcsőgádoron a háztól a völgybe,
beburkolva a fejüket kendővel, hogy a hamuzápor meg ne fojtsa.</p>
<p>Az égre emelkedő tűzoszlop megvilágítá a völgyet.</p>
<p>Veszedelem volt a futás: mert a sziklaoldalokról óriási
kolonczok rohantak alá, miket a földrengés ledöntögetett.</p>
<p>Io csakhamar elfáradt a futásban, lábait égette a forró homok.
<span class="pagenum"><a name="Page_297" id=
"Page_297">-297-</a></span></p>
<p>– Hagyj engem magamra itt a forrásnál, lihegé, midőn a
sziklaforrást elérték. Te menekülj magadban.</p>
<p>De ez a forrás is iszapot okádott most tiszta víz helyett.</p>
<p>György nem szólt semmit, csak az ölébe kapta a szerelmesét s úgy
futott vele odább.</p>
<p>A hamuesőtől azonban olyan sűrű sötétség volt előtte, hogy a
sziklás uton maga is csak bukdácsolva tudott előre hatolni. Azt sem
tudta, hol jár?</p>
<p>Ha világos lett volna, találhatott volna valami hegyi ösvényt,
mely a lankákra fölvezet: de ebben a vak sötétségben kénytelen volt
találomra botorkálni előre.</p>
<p>S a hamueső kezdett már borsónagyságú kősalakkal vegyülni.</p>
<p>– Dobj el, és hagyj itt vesznem! nyögé Io.</p>
<p>György annál jobban szorítá magához.</p>
<p>Most egyszerre egy minden érzéket megbénító zuhaj hömpölygött
végig a föld alatt s egyszerre tűzfény borítá el a vidéket.</p>
<p>Maga az öreg szólalt meg: a Monte-Gibello s azzal együtt egy
égostromló tűzoszlop lövelt fel a magas kráterből.</p>
<p>Ezzel a hamueső megszünt: a sötétség is elmult.</p>
<p>A szűk sziklavölgy véget ért, s kiszakadásánál lehetett látni a
régi csinált utat, mely Taormina felé visz.</p>
<p>– Az úton vagyunk már! Rebegé György, ne félj,
megmenekülünk.</p>
<p>– Várj csak. Mondá Io. Majd megtudod nemsokára, hogy minő
menekülés ez?</p>
<p>A hol a forró hamutalaj véget ért, ott már Io leszállhatott
György öléből s a maga lábán futhatott tovább.</p>
<p>Mind a kettőjüknek fekete volt az arcza, mint az ördögé.
Iszonyat volt egymásra nézni!</p>
<p>Nem sokára bekövetkezett az, a mitől Io tartott.</p>
<p>Fenn a légben elkezdett valami tompa bőgés, búgás támadni, mely
nem hasonlít a villámsugár dörgéséhez, <span class=
"pagenum"><a name="Page_298" id="Page_298">-298-</a></span> annál
huzamosb. Az Aetna által az égbe felhányt kődarabok kezdtek
visszahullani a földre. Még tüzesek voltak, mikor leestek. Lehetett
őket látni, mint ív alakban lehulló vérveres csillagokat. A hová
leestek, sziporkázva ásták be magukat a földbe.</p>
<p>György két karját tartá Io feje fölé. – Mintha védelem volna az
egy ilyen pokolbeli meteor ellen!</p>
<p>Az izzó kövek egyre sűrűbben hullottak.</p>
<p>A szép (római időből való) viaduct mellett, volt egy csinált
kút. A sziklába volt vágva egy kis fülke, s annak a közepéből
folyott a tiszta víz egy meduzafőn keresztül egy kagylóalakú
márvány medenczébe.</p>
<p>Ennél a kútnál megállítá Györgyöt Io.</p>
<p>– Nem futunk tovább. Meg kell halnunk. Igy is jó lesz. Itt
mossuk meg az arczainkat, hogy ne menjünk ilyen ördögpofával a
mennyországba.</p>
<p>Azzal letérdeltek a kút medencze elé s megmosták az arczaikat,
szép fehérre pirosra.</p>
<p>Törülközőjük nem volt: felszárították egymásnak az arczát a
csókjaikkal.</p>
<p>Akkor aztán nem féltek többé.</p>
<p>A mint az ki volt mondva, hogy «meghalunk», csodamódra elmult a
szivükből minden rettegés. A nagy kataklyzma nem volt rájuk nézve
többé más, mint egy felséges látvány.</p>
<p>Az isteni tűzbálvány, mely siet elfoglalni a helyét a biborral
bekárpitozott égben; a rózsaszinű jégkúp, a skarlát-piros sziklák,
s a tűzfelhőkből alá szálló aranyveres csillagok: – és mind ez
vissza ragyog két szempár tükrében! Az ember nem tudja, melyik
felségesebb? a valóság-e, vagy a tükörkép.</p>
<p>Átölelve tartották egymást. Szeretve, csókolózva meghalni! Hát
lehet ennél nagyobb gyönyörűség? Mikor egy-egy óriási olvadt
kőtömeg a közelükben lecsapott, szikraözönt szórva maga körül,
bravot kiáltottak neki, s ha jött egy kén-gomoly, olvadt ércztömeg,
hosszú fényfarkat húzva <span class="pagenum"><a name="Page_299"
id="Page_299">-299-</a></span> maga után, sisteregve vonult el a
fejük felett: azt megtapsolták.</p>
<p>Melyik van hát nekik szánva?</p>
<p>És aztán közben elmondták egymásnak, hogy milyen boldogok
voltak. Elmesélték ujra a tündéri örömöket, a szerelem százféle
bohóságait, s ujra kezdték a szerelmi esküdözést: milyen szép vagy!
szeretlek, imádlak! Provokálták a bömbölő Aetnát a dévaj
kaczagásukkal, inzultálták a mennydörgő felhőket csókjaik
csattogásával.</p>
<p>Hahaha! Ha ti csókolóztok, hát mi miért ne csókolóznánk?</p>
<p>S az égből alázuhanó kövek, az égő meteorok, a lángoló
kéngomolyok szépen kikerülték őket leestükben. Itt két szerelmes
ölelkezik: – oda nem eshettek.</p>
<p>Még a vén föld Isten is hozzájárult a tréfáikhoz. Ők ott ültek a
kútmedencze párkányán: a föld egy lökést adott nekik s azzal
leestek a kút mellé. Akkor aztán csak úgy is maradtak. Jó az ember
fejének a földön.</p>
<p>– Hallod ezt a morajt? Monda György Ionak. Ez egy corricolónak a
dübörgése.</p>
<p>– Oh te bohó! A földrengést a kétkerekű talyiga görgésének
veszed.</p>
<p>– De bizony corricolo gördülése ez, jól hallom.</p>
<p>A mint aztán felemelték a fejüket a földről s kikémleltek a
kútfülke alól, akkor látták, hogy csakugyan kétkerekű jármű döczög
az egyenes úton feléjük, melyet két szamár vontat; az ülésben egy
barátforma alak ül; csuklyája a fejére húzva. Az égi tűzfényben
ember és állat feketének látszik, hosszú éles árnyék vonul utánuk
az úton.</p>
<p>– Nézd! ott jön az ördög, a ki elvisz bennünket! szólt dévaj
nevetéssel Io.</p>
<p>Csakugyan a földalattiakkal kellett szövetségben lenni annak az
élő teremtésnek, a ki ezen a réméjszakán kétkerekű laptikájával
meginduljon fölfelé azon az uton, mely az Aetna felé vezet. A ki
Istennel van, az menekül innen inkább, a hogy a szamarai futni
birnak. <span class="pagenum"><a name="Page_300" id=
"Page_300">-300-</a></span></p>
<p>Ez pedig közelebb jön.</p>
<p>Már odaért a kút elé. A szamarak érzik a víz szagát s ösztönből
is odafutnak corricolostól a vízmedenczéhez.</p>
<p>Az a csuklyás alak pedig, a szekéren, a mint meglátja az ifjú
párt, leugrik a kocsiról s mély dörgő hangon szól:</p>
<p>– Ah! Io! Giorgio! Értetek jöttem!</p>
<p>Annak még fekete az arcza a hamuesőtől: csakugyan olyan, mint
Belzebub.</p>
<p>– Ki vagy, mit akarsz velünk? kiált György, merészen eléje állva
a félelmes alaknak. Mi neved?</p>
<p>– Pater Oloferno.</p>
<p>– Padre Oloferno! Kiálta kétségbeesetten Io. Mondtam ugy-e, hogy
a sátán jön értünk, a ki elvisz bennünket.</p>
<p>– Legyen eszed! Hiszen Pater Oloferno nem a sátán.</p>
<p>– Én tudom kicsoda padre Oloferno! meg hogy kicsoda a sátán.
Padre Oloferno nem a sátán, hanem mégis a sátán jött értünk.</p>
<p>Pater Oloferno mérgesen kiáltott rájuk.</p>
<p>– Valamennyi szentekre: ne disputáljatok most a sátánról, hanem
kapjatok fel a corricolóba; aztán siessünk Taormina felé.</p>
<p>De Io makacskodott.</p>
<p>– Nem! Nem! Én nem hagyom a Györgyömet tőlem elszakítani. Mi
megegyeztünk, hogy itt halunk meg. Most akarunk meghalni együtt.
Mikor legjobban szeretjük egymást. Ugy-e Giorgio?</p>
<p>S olyan erővel csimpajkodott bele, hogy György mozdulni sem
tudott.</p>
<p>– Ejh! Bolond gyerekek! Dörmögé Pater Oloferno, s nem sokat
teketóriázott velük; hanem felnyalábolta mind a kettőt, a hogy
egymást átölelve tarták s mint két ölbeli babát, odavitte a
kétkerekű szekeréhez, behajította s azzal ráhúzott a két szamarára
a fustélyával, s maga gyalog futva mellettük, vitte a kétségbeesett
szerelmes párt – igazán úgy, mint a kiket veszteni visznek.</p>
<p>Io egyre kiabált és sírt, hogy mért nem engedik meghalni?
<span class="pagenum"><a name="Page_301" id=
"Page_301">-301-</a></span> s biztatta az égből hulló köveket, hogy
oda sujtsanak le az ő fejére, de a mit azok hallatlanná tettek.</p>
<p>Az Aetna lángoszlopa egész felleget támasztott maga körül. Pluto
beleártotta magát Jupiter hivatalába. S a pokolbeli felhő is
villámokat szórt és mennydörgött.</p>
<p>Egy erős szélroham, mely a tenger felől jött, egyszerre
félretaszítá a lángveres füstkárpitot, melylyel az ég be volt
terítve s átverte az Aetna déli oldalára.</p>
<p>Az ég egyik felét ismét elfoglalták a csillagok; a hold vékony
ezüst sarlója ott úszott a sötétkék boltozaton. Véletlen
csillagtalálkozás folytán épen ott ragyogott a holdsajka fölött a
Jupiter fényes csillaga.</p>
<p>Io nagyot sohajtva mutatott fel az égre.</p>
<p>– Nézd! Monda Györgynek. Ott van az égi jel, a mi teneked szól.
Tudod, mi az a félhold, azzal a csillaggal?</p>
<p>– Nem tudom.</p>
<p>– Az Törökországnak a czimere.</p>
<p>– Azt meg épen nem tudom, hogy mi dolgom van nekem
Törökországgal?</p>
<p>– Azt sem tudod? No majd megtudod nem sokára.</p>
<p>A corricolo a két szamárral szerencsésen eljutott a taorminai
gesztenye-erdők közé, a hol már kevesebb volt a veszély.</p>
<p>Ezen az oldalon tiszta volt az ég, az óriás fák zöld boltozatain
keresztül kandikáltak a csillagok, s a bokrok közt repkedtek a
fénybogarak.</p>
<p>Mikor hegynek fölfelé vitt az út, a két szamár csendesen
czammogott: a kocsivezető szerzetes maga is segített tolni a
szekeret. György beszédbe ereszkedett vele.</p>
<p>– Isteni gondviselés volt az, atyám, hogy te értünk jöttél most
ezzel a corricolóval.</p>
<p>– Az volt fiam.</p>
<p>– Honnan jöttél?</p>
<p>– A kolostorból.</p>
<p>– De hisz az nagyon messze van ide.</p>
<p>– Még tegnap este indultam útnak. <span class="pagenum"><a name=
"Page_302" id="Page_302">-302-</a></span></p>
<p>– Hogy mi értünk jőjj?</p>
<p>– Hogy «te érted» jőjjek.</p>
<p>– De hiszen tegnap este még csendes volt minden a földön. Mi a
kaszáscsillag feljöttéig ébren voltunk és beszélgettünk. A tűzhányó
nem nyugtalankodott. Csak egyet-egyet mordult; de azt már
megszoktuk. Hogyan sejtetted te azt meg, hogy minket a tűz ki fog
zavarni a fészkünkből?</p>
<p>– Nem tűz zavar ki téged a boldog fészkedből, édes fiam: hanem a
jég.</p>
<p>– A jég? szólt elbámulva György. Hát hol van itt jég?</p>
<p>Io értette már ezt.</p>
<p>– Hát nem érzed, hogy itt van a jég a mi sziveink között.</p>
<p>– El is fog akkor ott olvadni, mondhatom.</p>
<p>– Bizony nem fog elolvadni, kedvesem: akármilyen forró legyen is
a mi szivünk.</p>
<p>Mire a corricolo feljutott az út legmagasabb pontjára, már akkor
virradni kezdett.</p>
<p>Csodálatos hajnal! Keleten sárgul az ég alja, majd biborszínbe
megy át, a tenger azurkék, a jónai hegyek olyan közel látszanak,
délnek veres kárpittal van behúzva a firmamentum, melyet
tűzoszlopként támogat az Aetna kitörő lángja. A hegyrepedésen egy
világító sáv kigyózik alá: a kiömlő láva. A sűrű gesztenye-erdő
alatt vidám mulató-lakok falai ragyognak a hajnalpírban. Alább
Taormina felséges romjai tündöklenek a hajnalfénytől. Az öbölben
egy két-árboczos gálya áll horgonyon, behúzott vitorlákkal. S fenn
az égen még látszik a félhold, közepében a fényes csillaggal. Annak
a hajónak az árboczán ugyanazt a jelt lobogtatja a veres
zászló.</p>
<p>– Látod azt a hajót ottan? szól Io, erősen megszorítva Györgynek
a kezét.</p>
<p>– Látom. Két-árboczos török schooner.</p>
<p>– Az a jéghajó. <span class="pagenum"><a name="Page_303" id=
"Page_303">-303-</a></span></p>
<p>– Hát mi közünk nekünk egymáshoz? Nekem meg a jéghajónak.</p>
<p>– Kérdezd meg csak padre Olofernotól.</p>
<p>Pater Oloferno kérdezetlen is felelt.</p>
<p>– Emlékezzél rá fiam, hogy a midőn az Aetna tölcséréhez
felvezettelek, te voltál, a ki azt kieszelted, hogy a kúpot ellepő
jégnek nagy vásárt lehetne szerezni olyan országokban, a hol a
jeget csemegének használják s messzeföldről hozatják öszvérháton.
Hajóval könnyebben el lehetne szállítani.</p>
<p>– Tudom. A költséget előre át is adtam a perjelnek, a mibe egy
hajó kibérlése kerül.</p>
<p>– Azt a pénzt most visszakapod, nyereséggel. Egy smyrnai hajós
elvállalta a jégszállítást, s megvette készpénzen a jeget. Innen ő
azt Konstantinápolyba fogja szállítani.</p>
<p>– Hát az igen derék dolog. A te kolostorod is nyer vele, meg én
is.</p>
<p>– A hajó már meg van terhelve az egész jégrakománynyal. S
indulásra készen áll.</p>
<p>– Hát csak szedje fel a vasmacskáit, feszítse ki a vitorláit, s
aztán induljon Isten hírével, vagy ha török hajó, hát Allah
hírével, a maga útjára.</p>
<p>– Azt még ma tenni fogja: csak te rád vár.</p>
<p>– Én rám vár a hajó? – Hát miért vár én rám?</p>
<p>– Hogy elvigyen magával.</p>
<p>Ezen már meg épen nagyot nevetett György.</p>
<p>– Hogy én is elmenjek a jéggel? Hisz nem akarok én sorbetet, meg
fagylaltot készíteni Stambulban.</p>
<p>– Hát elfelejtetted már, a mit nekem mondtál odafenn a
Monte-Gibello kúpján?</p>
<p>– Bizony nem emlékszem már semmire.</p>
<p>– Mikor választ követeltél a tűzhányótól ama kérdésre, hogy
miért vagy te itt most?</p>
<p>– Kérdeztem volna? Hiszen nagyon jól tudom.</p>
<p>S azzal hangos csókot czuppantott Io könnyező szemére.
<span class="pagenum"><a name="Page_304" id=
"Page_304">-304-</a></span></p>
<p>– Nem ezt a választ kaptad a kérdésedre, fiam. Hanem, hogy
olvasd el azt a levelet, melyet magaddal hoztál, czímzet nélkül: s
a mit abból a levélből megtudtál, az annyira kétségbe ejtett, hogy
bele akartál rohanni az Aetna kráterébe.</p>
<p>– Emlékezem rá. Az volt abban a levélben, hogy engem azért
küldtek ide, hogy holtig el legyek temetve, hogy ez a sziget rám
nézve egy börtön: öröm nélkül, szerelem nélkül.</p>
<p>– És akkor fordultál a másik elementumhoz, a jéghez, tanácsot
kérve, s attól jött az a gondolatod, hogy az Aetna jegével
kereskedést lehetne űzni a keleti tartományokba, s akkor te magad
is elszökhetnél innen egy jégszállító hajóval.</p>
<p>– Igaz, hogy azt mondtam, mert akkor nagyon el voltam keseredve.
De most már nem tartom ezt a szigetet börtönnek: nem akarok innen
menekülni. Itt van nekem a menyasszonyom, az én kis feleségem. Most
már boldog ember vagyok, s csókolom a kezét a császárnak azért,
hogy ideküldött. Kibékültem minden ellenségemmel. Senkivel sem
vagyok haragban. Egészen itthon vagyok már. Eszemben sincs, hogy
innen elszökjem.</p>
<p>Pater Oloferno most már kemény hangnyomattal szólt.</p>
<p>– De hogyha a hazád szólít?</p>
<p>– Hazám? Hát van én nekem hazám? Hogy hivják ezt az
országot?</p>
<p>– Magyarország.</p>
<p>– Aha! Ismerem azt a patriát: onnan jönnek a csikósok, a
hajtsárok, meg a drótos tótok Bécsbe. Nem vágyom utánuk.</p>
<p>– Nem azokból áll a te nemzeted! Az délczeg, vitéz, nemes faj, a
ki századokon át védbástyája volt a keresztyénségnek, hős lovagja a
szabadságnak s most nyög az idegenek uralma alatt.</p>
<p>– S hogyan segíthetnék én ezen a nemes népfajon?</p>
<p>– Úgy, hogy ha most innen elmenekülsz, felhasználva <span class=
"pagenum"><a name="Page_305" id="Page_305">-305-</a></span> a
kedvező alkalmat, a mikor a kémeid nyomodat vesztették, s aztán
elvitorlázol oda, a hol dicső atyád számüzetésben él. Az ő neve, a
Rákóczy név maga egy tábor. Ha egy Rákóczy a haza földjére leteszi
a lábát, a föld megrendül alatta, s ha az ébresztő szót elkiáltja,
a halottak föltámadnak: egy egész halott nemzet s összetöri
lánczait.</p>
<p>– Hát miért nem megy az atyám oda?</p>
<p>– Azért, mert egész Európa minden hatalmasai kötést csináltak
ellene, hogy őt fogva tartsák a pogányok földjén. Atyádnak, a nagy
fejedelemnek meg van tiltva bármely keresztyén országba belépni. S
a ki menhelyet, védelmet adott neki, a török szultán, az egyúttal
az ő börtönőre, a ki vigyáztat rá, hogy menhelyét el ne hagyhassa.
De ha te odamégy az atyádhoz, hogy ő átadhassa neked a maga
hatalmát örökségül, s rád ruházhassa azt a nagy küldetést, a
melytől ő maga el van zárva: azzal te megjelenhetsz
Francziaországban, odaléphetsz a király elé, a kivel rokonságban
állsz, s megújíthatod vele azt a szövetséget, a melyben dicső atyád
állt az ő nagyatyjával, s hadsereg élén térhetsz vissza hazád
felszabadítására.</p>
<p>– Különös beszéd egy paptól. De hát ki hivott engem? Én nem
hallom a hívást.</p>
<p>– De hátha én küldelek? Ha én mondom azt, hogy eredj!</p>
<p>Ezt Io mondta Györgynek.</p>
<p>György nagyot bámult kedvesére.</p>
<p>– Te küldesz engem?</p>
<p>– Én! Giunchi Albufeda Io! A mór fejedelmek utóda; a ki nem
felejtettem el soha, hogy hazám szabad volt s nemzetségem úr volt e
kis hazában. Én mondom, hogy eredj! Vége van a csókolózásnak:
kezdődjenek a kardcsattogások. Én, a ki szeretlek, a ki imádlak! A
ki Bécsben is megszabadítottalak ellenségeid hálójából, a ki ide is
utánad jöttem, itt is elrejtettelek, sziklaodúmba; megkötöztelek a
szerelemmel, hogy látható ne légy, életjelt <span class=
"pagenum"><a name="Page_306" id="Page_306">-306-</a></span> ne adj.
Én mondom neked: most nyitva van a börtönöd ajtaja! Csak egy napra!
fuss innen! És aztán végezd el, a mire a sors elhivott. Szabadítsd
fel hazádat! Akkor az én hazám is felszabadul.</p>
<p>– Velem jösz-e?</p>
<p>– Hova gondolsz? A hová neked menni kell, ott nincs szükség
szerelmes leányra. Oda nem kell boldog ember. Abban a perczben én
sem vagyok többé nő: férfivá változom át s fegyverrel a kezemben
megyek ellenséget irtani.</p>
<p>– Hát elhagyjalak hűtlenül? Az esküdt feleségemet? Hisz megver
az Isten.</p>
<p>Io most gyöngéden borult György vállára.</p>
<p>– Kedvesem. Első és utolsó szerelmem. Nem ver meg téged az
Isten, ha engem elhagysz. Engem se, ha tőled elválok. Nem voltunk
mi hitves társak soha.</p>
<p>– Hát nem esketett bennünket össze az oltár előtt pater
Oloferno?</p>
<p>Io mosolygott, de már a szemeiben ott ragyogtak a könnyek.</p>
<p>– Emlékezel úgy-e, drágám, milyen nevetés lepett meg engem
egyszer, mikor valamit kérdeztél tőlem? Aztán megint, hogy nem
tudtam magammal birni, mikor az esküvőnk szertartása lefolyt: egyre
nevetnem kellett, s mikor te unszoltál, hogy mondjam meg, miért
nevetek folyvást? akkor azt mondtam neked: «majd megmondom neked
egyszer, hogy miért nevettem: de már akkor sírni fogok.»</p>
<p>Zokogott már.</p>
<p>Ekkor meg azt nem értette György.</p>
<p>Végre aztán a sírást kaczagással keverve rikácsolt fel Io.</p>
<p>– Hát te vaksi! Hol van a két szemed, hogy nem ismertél rá?
Együtt jártál vele a Monte-Gibellon: s tőlem kérdezed, hogy hová
lett? Hisz ez Padre Oloferno a te megmentőd, a te védelmeződ,
Pelargus. <span class="pagenum"><a name="Page_307" id=
"Page_307">-307-</a></span></p>
<p>György ekkor ébredt a való tudatára.</p>
<p>Valóban ő az: csakhogy Bécsben délczeg csikós volt, athleta
termetű, sodrott bajuszú, hosszuhajú magyar, itt pedig szakállas,
bajusztalan olasz barát, görbe hátú, lecsüngő fejű, kurtára nyirt
hajjal és kiborotvált pilissel.</p>
<p>A kuruczvezér nagy mestere volt az átalakításnak: hajdanta is
megjárta Bécs városát álczázottan, s ő fogta el a híres Ocskait,
Rákóczy áruló vezérét, a tábora közepén, a ki az oláh czigány
alakjában nem ismerte fel hajdani kenyeres pajtását.</p>
<p>Mikor aztán Oloferno kiegyenesíté előtte összegörnyesztett
termetét, akkor ráismert.</p>
<p>És akkor aztán a nyakába borult.</p>
<p>– Én vagyok Pelargus; mondá az álszerzetes. Atyád vezére egykor:
a te őröd, védelmeződ gyermekkorod óta. Engem biztak meg az ország
elégedetlen fejei, hogy téged kiszabadítsalak s atyádhoz vigyelek.
Most itt a szabadulás percze. Ne tétovázz. Kövess. Én is veled
megyek.</p>
<p>A gályáról felhangzott a hajótülök szava, mely az indulásra
készséget jelenté.</p>
<p>– Siess! kiálta Io. Nem vagyok feleséged.</p>
<p>De György nem állhatta meg, hogy még egyszer át ne ölelje
kedvesét.</p>
<p>Io visszatiltá.</p>
<p>– Vége van! Ez a könny volt rajtam az utolsó, a mi asszonyi!
Letörültem! – Mától fogva férfi vagyok.</p>
<p>S hogy erős lelkéről bizonyságot tegyen, kirántá övéből azt a
kést, melynek markolata mindkét végén pengével van ellátva. A tőr
egyik hegyét a saját szivének, a másikat kifelé irányzá.</p>
<p>– A siciliai leányok így szokták a csókot visszautasítani.</p>
<p>A hajótülök másodszor is szólt. Oloferno megkapta az ifjú kezét
s vas erővel ragadta magával le a parti lejtőn. Io alakja eltünt
tőle örökre. S az egész boldogság szétfoszlott, mint egy édes álom.
<span class="pagenum"><a name="Page_308" id=
"Page_308">-308-</a></span></p>
<p>Percz mulva ott ültek a csónakon, mely őket a hajóhoz szállítani
készült.</p>
<h2>XXX. FEJEZET.<br />
«SZEMEMBŐL KÖNYPATAK CSOROG.»</h2>
<p>«Mohabbet» volt a török gályának a neve, mely Györgyöt
Pelargussal együtt felvette. Két árboczos török hadihajó: tizenkét
ágyuval és százhúsz tengerész katonával ellátva. Arnot lovakat
szállított Törökországból Messinába, a császári lovasság számára,
egyenesen a kormány megbizásából.</p>
<p>Ez azonban nem akadályozá a hajós kapitányt, hogy mellékesen a
saját erszénye kedveért is egy kis üzletet csináljon. Ballastnak
jeget vett föl, azzal rakta meg a hajó fenekét. Arról is volt
valami sejtelme, hogy az a két utazó, a ki busás vitelbért fizetett
előre, valami politikai menekültféle; az egyik barátcsuhában: ez
törökül is beszél. A török politikának a hegedüje mind a két
oldalon fel volt húrozva.</p>
<p>A vitorlákon kívül még más mozderőt is hordott magával a gálya,
a mi tengeri ütközeteknél, más hajók üldözésénél nélkülözhetetlen:
evezőket. Huszonhat evezőlapát volt a két oldalán, s azokat
hetvenkét férfi húzta. Három sor pad volt a számukra egymás fölötti
sorokban alkalmazva. Gályarabok voltak. Az egyik lábuk oda volt
békózva hosszú lánczczal a gályapadhoz. Azon ültek, azon háltak:
arról el nem távozhattak messzebbre, mint a mennyire a láncz
bocsátotta. Igen kegyelmes láncz volt: öt lépésnyire is mehettek
miatta.</p>
<p>A kiindulásnál nem volt szükség az evezőkre: a nélkül is elég
erősen hajtotta a szél a vitorláknál fogva a hajót, s a pilóta
útmutatása mellett erősen ügyelni kellett, hogy a gálya neki ne
menjen azoknak a tengeralatti kolonczoknak, <span class=
"pagenum"><a name="Page_309" id="Page_309">-309-</a></span> a miket
Poliphémosz hajigált Ulyszszesz hajói után.</p>
<p>György naphosszant ott ült a hajó farában, szótlanul, az
elhagyott szigetre bámulva, melynek városokkal megrakott partjai
egyre messzebb tüntek el szeme elől. Alkonyatra nem látszott már
belőle egyéb, mint az Aetna. Naplement után a narancssárga égen,
mint egy fekete felhő, mely gyökeret vert a tengerbe, úgy látszott
a füstje a láthatáron.</p>
<p>Csak ez a füst emlékeztette még Iora.</p>
<p>Ez volt egyetlen és igazi szerelme.</p>
<p>Csodálatos teremtés! A ki feláldozza mindenét a szerelemért, s
aztán feláldozza a szerelmét a hazájáért. Azért a hazájáért, mely
tűzesővel, kőzáporral, lávafolyóval veri őt ki utolsó
menhelyéből.</p>
<p>Te rettenetes bálvány! Te haza!</p>
<p>Mire az éj leszállt, már akkor a láthatáron csak egy gyönge
tűzpír jelezte, hogy hol van az ő elvesztett paradicsoma.</p>
<p>Pelargus gyökeres orvoslás alá vette az ifjú kedélyét. Mit?
Szerelem? Az még ebben a korban csak játéknak való!</p>
<p>Előfogta és tartott neki nagy előadásokat hazája történetéből.
Hogy harczoltak, mennyit szenvedtek a magyarok hazájuk
szabadságáért.</p>
<p>Györgynek elég gyors felfogása volt, hogy megértse, mit jelent
az: egy ország, melyet őseink elfoglaltak, abból rendes államot
alkottak, a minek törvényei vannak, a melyen egy nemzet él, mely a
saját nyelvén beszél, ír, prédikál, tanít; a hol az, a ki derék
tettekkel kitünteti magát, nemes emberré lesz; s ennek a nemes
embernek beleszólása van abba, a mit az országnagyok tesznek, fel
egész a királyig. S a kin törvényellenes igazságtalanságot
elkövetni nincs megengedve a hatalmasoknak; mert fölöttük áll egy
még hatalmasabb, az egész nemzet. S ez a szabadság. <span class=
"pagenum"><a name="Page_310" id="Page_310">-310-</a></span></p>
<p>György egészen fölmelegedett a szabadságért. Megértette, hogy
azért, hogy egy egész nemzet szabadsága meg legyen tartva, olyan
kiváló alakoknak, a kiket az a nemzet vezérül megválaszt, a
veszedelmekkel, sőt magával a halállal is szembe menni dicsőséges
feladat. Csak meg kellett gyújtani a lángot: égett az aztán magától
is. Volt olaja elég abban a szívben!</p>
<p>Azonban egyszer csak megállt a szél, a vitorlák lelohadtak: a
hajó nem ment előre.</p>
<p>A hajóskapitány jelt adott éles sípszóval. Arra az őrök
felrugdalták fektükből a gályarabokat s megkezdődött az evezés.</p>
<p>György először látott ilyent. Azon a kereskedő hajón, a melyen ő
idejött, nem voltak evezősök.</p>
<p>Nehéz munka!</p>
<p>A harmadfél öles evezőlapátot három ember emeli és húzza, a kik
három egymásfölé emelt karzatra vannak felosztva. Egyszerre kell
mind a két oldalon a huszonhat lapátnak felemelkedni és lecsapni a
vízbe. Mikor felemelik a lapátot, akkor az evezősök mind fölugranak
a helyeikből s előre toppannak, akkor aztán lemerítik az evezőt
lapjával élesen a hullámba s hirtelen hanyattvetik magukat az
evezőpadra: az emberek nagyot nyögnek, a feszített evező megrántja
a karjaikat kegyetlenül s a visszahulló láncz nagyot csördül. A
hány evezőcsapás, annyi nyögés, annyi lánczcsörgés khorusban. S ez
így megy szakadatlanul, a míg újra bele nem kap a szél a
vitorlákba. Hátuk mögött jár a porkoláb, a ki ügyel rájuk, hogy
mindenki jól megmarkolja az evezőt s az izmai feszüljenek. A ki nem
jól húz, annak a hátát eléri a hosszú rinoczeroszbőr korbács.</p>
<p>S az izmok munkáját jól lehet ellenőrizni, mert ing nincs
rajtuk: az egész felső testük meztelen, övön alul is csak rongy az
öltözetük. Hozzá vannak már edzve a tengeri légtől. Hanem aztán
táplálékot eleget kapnak. A gályarab munkájához erő kell, s a
gályarab gazdájának ügyelni <span class="pagenum"><a name=
"Page_311" id="Page_311">-311-</a></span> kell rá, hogy igás
marhája el ne csenevészszen. Mindennap háromszor kapnak húst
rizskásával! – Hát mi panaszuk lehet?</p>
<p>Nincs is. De nem szabad lenni. A gályaraboknak meg van tiltva az
egymás közötti beszéd. A ki megszólal, azt ütik. Rab dolga a
hallgatás.</p>
<p>Hanem azt nem lehet tőlük megtagadni, hogy néha-néha, mikor
pihenő óra van, ne danoljanak. Az éneklés szabad. Sőt azt meg kell
engedni a gályarabnak, azért hogy a tüdeje táguljon.</p>
<p>Vannak közöttük görögök, örmények, olaszok, francziák. Minden
csoport a maga nótáját énekli.</p>
<p>György hallgatja ezeket a dalokat a födélzetről.</p>
<p>Egy este valami különösen mélabús dalra gyújtottak rá az
evezősök, a miben fájdalom, vágy van kifejezve, hogy Györgynek a
szemébe szökött a köny, mikor azt meghallá.</p>
<p>Elszégyenlette magát Pelargus előtt ezért a gyöngeségért s
letörlé a könnyet a szeméből.</p>
<p>Hanem akkor aztán azt látta, hogy Pelargus barázdás arczának a
mély redőin is végig csorog az a csodálatos víz, a minek a
kútforrása a szívben van.</p>
<p>– Ez egy magyar dal. Monda Pelargus szomorún.</p>
<p>– Hát e rabszolgák közt magyarok is vannak? kérdé elbámulva
György. Hogy kerültek azok a török gályára?</p>
<p>– Hát mint hadi foglyok.</p>
<p>– Én azt hittem, hogy ezek mind gonosztevők, a kik gyilkosságért
lettek gályarabságra elitélve. Érted te azt, hogy mit danolnak?</p>
<p>– Régi magyar dal, mindenki ismeri.</p>
<p>Az evezősorból ez a dal hangzott fel chorusban:</p>
<div class="poem">
<div class="stanza"><span class="i0">«Szememből könypatak
csorog<br /></span> <span class="i2">Emlékedre édes
hazám.<br /></span> <span class="i0">Bár tatár rabszijat fűz
rám,<br /></span> <span class="i2">Szivem csak érted
dobog.<br /></span></div>
</div>
<p><span class="pagenum"><a name="Page_312" id=
"Page_312">-312-</a></span></p>
<p>S aztán még komorabban folytatja:</p>
<div class="poem">
<div class="stanza"><span class="i0">«Bár még egyszer
láthatnám<br /></span> <span class="i2">Kéklő bérczed kedves
hazám<br /></span> <span class="i0">Vigan hunynám le
szememet<br /></span> <span class="i2">Majd ha egy hant
eltemet.»<br /></span></div>
</div>
<p>– Taníts meg engemet erre a dalra. Monda György Pelargusnak.</p>
<p>– De akkor értened kellene a szöveget. S te nem tudsz
magyarul.</p>
<p>– Megtanulhatok tőled, a míg a tengeri út tart. Ha Siciliáig
jöttömben megtanulhattam irni Pétertől, innen Rodostóig csak
megtanulhatok te tőled magyarul. Az sem lesz nehezebb, mint az
irás.</p>
<p>Pelargus aztán elmondta neki németül a kardal értelmét.</p>
<p>Akkor meg épen el volt tőle György ragadtatva.</p>
<p>Most már kötelezte Pelargust, hogy grammatice szedje szét előtte
a mondatokat egyes szavankint.</p>
<p>Pelargus hozzáfogott.</p>
<p>– Szememből = «aus meinen Augen».</p>
<p>– Micsoda? Ott egy szó, itt meg három.</p>
<p>– Igen. «Szem» = «Auge». A magyar az emberi tagoknál soha sem
használja a többes számot: tehát «Augen»; «Szemem»; = «meine
Augen». «Szememből» = «Aus meinen Augen».</p>
<p>– Csodálatos egy nyelv.</p>
<p>Hát még mikor a «láthatnám» analyzisére került a sor.</p>
<p>– «Lát» = «sieht», «láthat» = «kann sehen», «láthatnék» = «ich
könnte sehen». «Láthatnám» = «ich könnte es sehen». S erre ugyan
vigyázni kell: mert ha azt mondod a magyarnak, hogy egy szót sem
tudsz magyarul, akkor szivesen lát, megtraktál s azt mondja: «igyál
bruder»; de ha magyarul szólalsz meg s a határozott módot a
határozatlannal összezavarod, akkor nem koczczint veled többet.
<span class="pagenum"><a name="Page_313" id=
"Page_313">-313-</a></span></p>
<p>– Akkor ez még nehezebb, mint irni megtanulni. De legalább azt
az egy nótát megtanulom, hogy az apám rám ismerjen róla.</p>
<p>S betanulta ezt a szomorú dalt, a mit a gályarabok
énekeltek.</p>
<p>S azután megtette azt, hogy a mikor a gályarabok odalent az
evező padokon azt a hazai dalt énekelték, ő a gálya korlátján
keresztül hajolva, beleénekelt az ő chorusukba: a miért azok nevető
arczczal tekintettek fel hozzá.</p>
<p>A gályarabok nevetnek is!</p>
<p>S aztán a sipkájukat tarták fel hozzá. Hát természetes az
észjárás. «Ha rokonszenvezel velünk, ne csak dalszóval mutasd ki,
hanem dobj egy kis alamizsnát!» György odahajított nekik néhány
piasztert.</p>
<p>Mit csinálnak a gályarabok a pénzzel? Hát luxust űznek.
Rágnivaló dohányt vesznek rajta. Ezt nem ád a magas kormány:
legfeljebb a katonák pipáiból kivert bagót engedik át nekik. Pedig
hát ez a rab életének az egyedüli gyönyörűsége: a bagózás.</p>
<p>Egy éjjel a közös kajütben heverészve azt mondá György a
Mentorának:</p>
<p>– Hallod-e Pelargus. Nekem egy jó gondolatom van, a mi neked is
tetszeni fog.</p>
<p>– Mondd el, herczegem.</p>
<p>– Én már alig birok magammal, hogy a szabadságért való küzdelmet
megkezdhessem. Ha egy lánczot hallok csörögni, a vér a fejembe
tódúl. Ha egy kivont kardot látok, átfutja minden porczikámat a
hőség. Kedvem volna neki menni a zsarnokoknak és izekre tépni
őket.</p>
<p>– Ezek mind olyan indulatok, melyek a Rákóczy-vérnek diszére
válnak.</p>
<p>– Hát én azt főztem ki magamban, azokon a csendes éjszakákon, a
midőn az evezősök lánczcsörgésétől nem birtam elaludni, hogy egy
éjjel mi ketten megrohanjuk ezeket a pipogya strázsákat, levágjuk,
beledobáljuk a tengerbe. Aztán leverjük a gályaraboknak a lánczait,
felfegyverezzük <span class="pagenum"><a name="Page_314" id=
"Page_314">-314-</a></span> őket a katonáknak sorba rakott
fegyvereivel, mikor azok alusznak, aztán felkonczoljuk a
helyőrséget: elfoglaljuk a gályát s azzal kitüzzük a szabadság
zászlaját.</p>
<p>– Herczegem! Ez tréfának nagyon komoly; komolynak nagyon
bolond!</p>
<p>– Miért?</p>
<p>– Azért, mert ez a török szultán hajója, ezek a török szultán
katonái, s a török szultán a mi protektorunk és szövetségesünk.</p>
<p>– De ezek a gályarabok meg a mi hazánkfiai. Hát szabad a török
szultánnak a magyarokat a gályához lánczolni? Ki adott neki arra
jogot?</p>
<p>– A hadi szerencse. Ezek itten hadifoglyok.</p>
<p>– Hadi foglyok? Hát ha a magyaroknak védnöke a szultán, hogy
kerülnek a magyarok török hadifogságba?</p>
<p>– Hja édes herczeg; te ezt még nem érted. Ezek a magyarok
labanczok voltak.</p>
<p>– És mi?</p>
<p>– Mi pedig kuruczok voltunk.</p>
<p>– Hát a kurucznak, meg a labancznak egymást gyülölni kell, bárha
mind a kettő magyar is?</p>
<p>– Bizony gyülölni kell! Mikor hadat jártunk, vágtuk egymást
karddal, lőttük lánczos golyóbissal; ha megkaptuk, törvényt
tartottunk a fejére, kivégeztük; egymás városait porig
hamvasztottuk. Ennek az a sora.</p>
<p>– No hát az jó volt akkor, a mikor hadat jártatok; de itt most
nincsenek ellenséges felek. Itt én nem látok mást, mint lánczra
vert rabszolgákat, a kik zsarnokaiktól el vannak nyomva. S te már
úgy beletüzeltél engem a rabláncztörésbe, a zsarnokok elleni
gyülöletbe, hogy a hol rabszolgákat hallok nyögni, lánczot
csörömpölni, mindjárt görcs száll a két karomba, hogy kikapjam a
kardot a strázsájuk kezéből s ketté hasítsam vele a fejét.</p>
<p>– Fogadj be egy kis filozofiát a kebledbe herczegem; mert
filozofia nélkül a világban nem lehet megélni. A rabszolgaság
<span class="pagenum"><a name="Page_315" id=
"Page_315">-315-</a></span> egészen relativ dolog; attól függ, hogy
érzi-e a terhét az, a kire rá van mérve, vagy nem érzi? Ezek a
gályarabok itt már egészen hozzá szoktak a maguk állapotjához.
Többször beszélgettem velük, az őreiket megfizetve, s kikérdeztem
őket a sorsuk iránt, ha nem kivánkoznak-e haza? Nem kivánkoznak. Ez
a kesergő nóta csak egy régi emlék, a mit eldalolnak; de nem
éreznek többé. Húsz éve már, hogy itten ülnek. «Minek mennénk mi a
hazánkba már vissza? Feleségünk rég férjhez ment, gyerekeink
elzüllöttek, házunkat se találjuk a helyén; földeinken
megosztoztak. Senki se ismerne ránk többet. Otthon koldulnunk
kellene, vagy rabolnunk: még több verést kapnánk, mint itt s
utoljára felakasztanának. Itt pedig összeszoktunk már, mind jó
ismerősök vagyunk, senki sem szidja a másikat. Minden napra kijár
bőségesen a magunk elesége: azt nem veri el a jég!» Ezeknek nem fáj
a rabszolgaság. Hozzá szoktak.</p>
<p>– Talán hát jó néven sem vennék, ha fel akarnám őket
szabadítani?</p>
<p>– Sőt bizonyosan elárulnának. Mert a megszokott rabszolgaság az
embernek a lelkéből is szolgát csinál. Ellenben azok, a kik otthon
vannak, minden sérelemért nagyon érzékenyek. A hazájában lakó
magyarnak az is rabszolgaság, ha idegen parancsol neki; nem kell
oda korbács: elég az idegen szó. Annak rabszolgaság az, ha nem a
saját birája, nem az ország törvényei szerint itél fölötte. A nemes
magyarnak az is zsarnokság, ha törvénytelen adót vetnek ki (nem az
ő nemesi portájára), hanem a jobbágya telkére. Felháborítja a
lelkét, ha a házát megszámozzák, a telkét fölmérik. Vannak
magyarok, a kik a legkinosabb rabszolgaságnak tartják, ha a
templomuk tornyára a kakas helyébe keresztet tüznek ki; s inkább
választják a gályarabságot, mint hogy a feszületet megcsókolják: a
kiknek a börtön nem oly rettenetes, mintha a templomukba jezsuitát
visznek misét mondani. S a kik azért, hogy ezt a láthatatlan
lánczot, a minek a békója <span class="pagenum"><a name="Page_316"
id="Page_316">-316-</a></span> nem tör, a füzére nem csörög,
letörjék a kezükről, készek kardot fogni, életet, boldogságot, ősi
vagyont feláldozni: felzendülni, táborba szállani. Azért mert ők
érzik ezt a rabságot. S mert érzik, joguk van attól megszabadulni.
Ezek várnak te rád, mint megszabadítójukra. Érted-e már?</p>
<p>– Teljesen értem. A megszokott rabság tehát nem rabság. S az a
békó, a mit a láb visel, nem olyan nehéz, mint az, a mit a lélek
visel. De hát hadd kérdezzek tőled még egyet. Azt mondád: ezek a
gályarabok, ezek a magyarok, megszokták már a gályapadot, az
evezőlapátot; mert húsz éve már, hogy itten ülnek. De hát vajjon
azok a magyarok, a kik otthon húzzák az igát, nem szoktak-e ahhoz
épen olyan jól, mint ezek itten?</p>
<p>Erre a kérdésére az ifjúnak nem tudott Pelargus mit felelni.</p>
<p>A választ erre a kétségre megkapta évek mulva a bátyja, József;
bele is halt, a mikor megkapta.</p>
<p>A Mohabbet hajóskapitánya, úgy látszott hogy néma volt. Szavát
nem lehetett hallani soha. Volt egy ezüst sipja, azzal szokott jelt
adni. Egész a görög partokig tudomást sem vett a két
utazójáról.</p>
<p>Salonikinál horgonyt vetett a hajó, hogy élelmi szereket
bevegyen. Itt a kormányzótól egy csausz jött ki a hajóhoz, a ki a
hajóskapitánynak egy levelet hozott, meg egy csomagot.</p>
<p>Annak a levélnek az olvastára rögtön megnyilt a kapitánynak a
szája. Maga sietett György kajütjébe s a szelám után meghivta őt
magához ebédre, Pelargussal együtt. Györgyöt herczegnek czímzé, a
kisérőjét pedig muteszerifnak.</p>
<p>Aztán felbontá előttük a csomagot. Prémes diszkaftán, öv és
kövekkel kirakott markolatú kard volt benne, melyeket előre küldött
a nagyvezér György herczegnek megtisztelő ajándékul.</p>
<p>Attól kezdve aztán a hajóskapitány nagyon beszédes lett
egyszerre. Elmondta, hogy milyen parádéval készülnek <span class=
"pagenum"><a name="Page_317" id="Page_317">-317-</a></span> a
herczeget fogadni Sztambulban. Mennyi fényes ajándék vár reá: egész
palota; szép háremhölgyek; paripák.</p>
<p>– Tökéletes a diadalunk! Mondá Pelargus, mikor Györgygyel
egyedül maradt.</p>
<p>S aztán egész az Aranyszarv öbölig építék a szebbnél szebb
fellegvárakat.</p>
<p>A Rumili Hiszszárnál azonban ismét eléjük jött egy csónak, a
mely a hajóskapitánynak levelet hozott.</p>
<p>Annak az olvastára aztán a kapitány megint kevés szavú lett, az
a kevés szó abból állt, hogy a «gyaur» ifjúnak nem szabad
Sztambulba belépni, és egyáltalán a Mohabbetet elhagyni, hanem
ugyanazzal a hajóval az apjához kell utaznia haladéktalanul
Rodostóba. A muteszerif kiszállhat és mehet, a merre akar; de csak
a kis-ázsiai parton.</p>
<p>Az a kis véletlen történt időközben, a hogy Pelargus a csausztól
kitudta, hogy palotaforradalom ütött ki: az eddigi nagyvezirt, a
becsületes mészárost, letették s elküldték Syriába kormányzónak,
(ez nagy barátjuk volt a magyaroknak) s helyébe emelték a szultán
iró diákját, a ki egyuttal a padisah egyik leányát is nőül vette.
Innen eredt a helyzet gyors megváltozása.</p>
<p>Pelargus kiszállt és előre sietett teveháton tudatni Rákóczyval
fia megérkeztét.</p>
<p>György magára maradt a hajón s volt módjában elmélkedéseket
tartani a török diszkaftányok természete fölött, melyek hidegben
nem tartanak meleget, melegben nem adnak hüsset.</p>
<p>Diszpaloták, háremhölgyek, fellegvárak, mind eltüntek a
délibábbal. <span class="pagenum"><a name="Page_318" id=
"Page_318">-318-</a></span></p>
<h2>XXXI. FEJEZET.<br />
«MON PÈRE!»</h2>
<p>A hosszú tengeri út alatt nevelése alá vette Pelargus a
védenczét.</p>
<p>Legelébb is megismerteté vele nemzete történetét.
Országalkotását, nehéz küzdelmeit; a hitért, szabadságért való
önfeláldozását.</p>
<p>Majd áttért az atyja világtörténelembe való viselt dolgaira. Ki
volt Rákóczy Ferencz olyan idős korában, mint György fia? Hogy
nevelték őt is épen úgy, mint a fiát, bécsi pártfogói nemzete
iránti közönyben, idegennek, udvaroncznak. Megházasíták egy német
herczegleánynyal, kit rokonsági kapocs kötött úgy az osztrák, mint
a franczia uralkodó családhoz. És nem a férj lett renegát, hanem a
feleség lett honleány. Annak a szerelme csak testvérlángja volt a
honszerelemnek. György még csecsemő volt, a midőn az apját
leghivebbnek hitt barátja elárulá, s összeesküvésért börtönbe
hurczolták; nejét kis fiával együtt Bécs gondja alá helyezték. És a
feleség ki tudta szabadítani fogoly férjét börtönéből: asszonyi
lángészszel, s átmenekíté Lengyelországba. Maga megszenvedett
érte.</p>
<p>(Ah, erre a kedves anya-arczra is csak úgy emlékezett már
György, mint egy álomképre.)</p>
<p>– Hol van ő most?</p>
<p>– Az égben!</p>
<p>Azután elbeszélte Pelargus a szabadságharcz történetét. Hogy
indult meg? Hogyan nőtt nagygyá? Eleinte rosszul fegyverzett mezei
hadakkal; utoljára egész felszerelt armádiával. A vitézség csodáit,
a honszerelem óriási munkáját: a diadalmas csatáikat. Hogyan
választották meg atyját Erdélyország fejedelmének? Aztán a
balvégzet <span class="pagenum"><a name="Page_319" id=
"Page_319">-319-</a></span> csapásait, a megsemmisítő trencséni
ütközetet. Rákóczy elbukását, megsebesülését. És a
kivándorlást.</p>
<p>Leirta Pelargus György előtt atyjának daliás alakját, a ki mind
arczra, mind termetre igazi őstypusa annak a fajnak, a melynek
hiába keresik rokonságát a pisze orrú, széles pofájú, pisla szemű
nemzetek között. Egyedül áll ez.</p>
<p>Azután megismerteté Györgyöt azoknak az atyját hiven követő
vezéreknek az alakjaival. Milyen Bercsényi, Forgács, Eszterházy,
Jávorka? Úgy irta le őket, a hogy maga előtt látta, tizenöt év
előtt!</p>
<p>De hát mi történt azokkal e tengeridő alatt?</p>
<p>Arról, hogy a bujdosó magyarok élnek-e még, s hogyan élnek? ki
hozott volna hirt, távol fekete tenger partjáról?</p>
<p>Azonkívül abban is fáradozott Pelargus, hogy Györgyöt bevezesse
a magyar nyelv kezdetleges ismeretébe.</p>
<p>Hiszen volt hozzá talentuma: lám milyen tiszta kiejtéssel tudta
elkiáltani azt, hogy «magyar, üsd!» de még sem ment semmi a
fejébe.</p>
<p>Pelargus elmondott előtte magyarul egy zsoltárt, hogy ismerje
meg a nyelv szólamos hangzását: «A Sionnak hegyén Úr Isten, tiéd a
dicséret. Fogadást tesznek néked itten, tisztelvén tégedet».</p>
<p>Nem tetszett neki. Sok benne az «e» hangzó; aztán meg az a
«nak-nek-nék!»</p>
<p>Legalább hát annyit tanuljon meg, hogy a találkozásnál az atyját
magyarul üdvözölhesse: «édes atyám!»</p>
<p>Ezt megtanulta: ámbár nagy fáradságába került, a míg hozzá
szokott, hogy az egyik «é»-t, meg az egyik «á»-t hosszabban kell
kiejteni, s sokáig nem ment a fejébe, hogy miért nem lehet ezt úgy
mondani, hogy «edés átyam.»</p>
<p>Hanem aztán még is csak azt mondta Pelargusnak, hogy «még sem
mondom én ezt az apámnak az első találkozásnál: mert ez hazugság
volna. Én még nem tanultam hazudni; ne kezdjem el azt
magyarul.»</p>
<p>Pelargus azt mondta rá: «igazad van.» <span class=
"pagenum"><a name="Page_320" id="Page_320">-320-</a></span></p>
<p>A Dardanelláknál aztán Pelargus kiszállt az ázsiai parton s
előre ment teveháton Rodostóba, hirt vinni a fejedelmi apának fia
megérkeztéről. Szárazföldön rövidebb annak az útja. De Györgynek a
hajón kellett maradni s tengeren tenni meg az utat Rodostóig.</p>
<p>A szultán iródeákjából nagyvezérré emelkedett első török
államhivatalnok teljes tudatával birt annak az
etiquette-szabálynak, melylyel a diván egy vérbeli princznek
tartozik. Ennek a partra szállásánál tizenkét ágyúlövéssel kell
megadni a tisztességet. Mellesleg (vagy talán főként) az a
kötelezettség is meg lett tartva, melyet a hatalmasságok képviselői
rónak a nagyvezir elé: hogy Rákóczy Ferencz fia másutt le ne tegye
a lábát a török földre, mint épen csak a fekete tenger partján, a
hol már az atya és a többi magyar menekültek mind szépen együtt
vannak. Másként lett volna az, ha a régi nagyvezir, (a mészáros)
maradt volna a kormány élén.</p>
<p>Egyszer aztán csak véget ért az unalmas gályázás. A kis-ázsiai
partok zöld hegyei közelítettek, s azok között a kies fekvésű
Rodostó, számos minaréival, födéltelen házaival, melyeknek nincs
ablaka. Minden ház körülvéve kőfallal, s azon belül kert.</p>
<p>A Mohabbet horgonyt vetett a magas tengeren, a kikötő sekély
medre miatt nem vitorlázhatott be. Ott tette meg a tizenkét
ágyúlövést. Mely tisztességadás után Györgyöt egy bárkára
szállították, a melyet hat evezős hajtott a part felé.</p>
<p>Az ágyúlövésekre Rodostó egész férfi népessége kitódult a
partra. Az asszonynép felment a háztetőkre. A bujdosó magyarok, kik
a fejedelem kiséretéhez tartoztak, együtt vonultak ki az érkező
kedves vendég elé, a kiről már a több nap előtt megérkezett
Pelargus annyi csodadolgot regélt. Többen nem birták elvárni, hogy
előttük legyen: perspectivával hozták őt közelebb a szemeikhez. A
fejedelem is belenézett a perspectivába, de azt mondta, hogy nem
lát rajta. A könny mindjárt a szemébe szökött. <span class=
"pagenum"><a name="Page_321" id="Page_321">-321-</a></span></p>
<p>György állva támaszkodott a bárka árboczfájához. Rajta volt a
török kaftán, oldalán a díszkard.</p>
<p>Minden evezőcsapás közelebb hozta a parthoz. Már láthatta az
embercsoportokat. Már észlelhette, hogy különféle társaságok vannak
együtt. Azok a fehér turbánosok, hosszú kaftánosok a törökök, a
fekete süvegesek, csíkos kabátosok az örmények, a veres sipkások,
fehér szoknyások a görögök (a zsidók csak a kerítések mögül dugták
ki a fejüket.) Hanem a kik középen állnak, azok a nyuszt
kalpagosok, a gombos dolmányokban, kard az oldalukon, azok
bizonyosan a magyarok.</p>
<p>Már az arczaikat is láthatta. Találgatni kezdte, melyik ezek
közül az ő atyja? Az a délczeg dalia, a ki eszménye a magyar
férfi-szépségnek? Nem tudta kitalálni.</p>
<p>Volt ott a csoport közepén egy kiváló alak, a kihez a többiek
tisztelettel közeledtek, de ez nem az, a kit Pelargus leírt előtte
emlékezete után. Ennek mellét verő sűrű szakálla van, mely hosszú
bajuszával összefolyik, az is szürke már. És György még nem látott
bajuszos szakállas férfi-arczot soha. A csikósnak van bajusza, de
szakállt nem visel, a capucinusnak meg szakálla van, de bajusz
nélkül. A többi is olyan volt. Meg kellett azt elébb szokni, hogy
ezek is emberi lények hát?</p>
<p>Mikor aztán a kőpart lépcsőzetéig eljutott a bárka, akkor
megtudta György, hogy melyik ez arczok közül az atyjáé.</p>
<p>Valamennyi magyar mind levette a süvegét a fejéről s magasra
emelve kiáltott vivátot az érkező elé, csak az az egy hosszú
őszszakállú tartá fenn a fején a kalpagját. Ez a fejedelem. S aztán
kiválva a társaság közül, nehéz léptekkel a lépcső párkányához
indult.</p>
<p>György kiugrott a bárkából, mielőtt az ki lett volna lánczolva s
pillanat alatt felfutott a lépcsőkön.</p>
<p>Az ősz fejedelem széttárta reszkető karjait s hangos zokogással
szorítá kebléhez kedves gyermekét, a kit a bölcsőben csókolt meg
utoljára. Most aztán kivette belőle a <span class=
"pagenum"><a name="Page_322" id="Page_322">-322-</a></span> magáét,
összecsókolta a két arczát, az ajkát, a szemeit, azt a szép
homlokát, azokat a gyönyörű hajfürteit, lázasan rebegve: «fiam!
kedves kicsi fiam!»</p>
<p>György pedig megcsókolta az atyjának a kezét, letérdelt előtte,
átkarolta a térdeit, s szép szelid arczát atyjának a kezére
fektetve fuldoklá:</p>
<p>«Oh mon père, oh mon bon père!»</p>
<p>… Nem vitte rá a lelke, hogy azzal az egyetlen szóval, a mit
betanult, behazudja magát magyarnak.</p>
<h2>XXXII. FEJEZET.<br />
«OTTHON.»</h2>
<p>Ez tehát az «otthon». A száműzöttnek az otthona.</p>
<p>Egy nagy, födéltelen épület, befuttatva szőlőlugassal, ez a
fejedelem palotája. Butorzatát képezik nehéz vasládák, asztalok,
székek, melyek mind darabokra szétszedhetők. Ezeket a butorokat
maga a fejedelem esztergályozta. Az ország nagyjai segítettek neki
benne. Mindjárt az író szobája mellett volt az esztergályos
műhelye, azon túl pedig a hálószobája, egyszerű tábori ágygyal.</p>
<p>Bőséges lakoma várt a kedves vendégre, ki az asztalnál az atyja
jobbján ült. Az egész ebéd alatt hallgatás volt a dolga. A társaság
egymás közt magyarul beszélt, a miből ő egy szót sem értett.
Mellette ült ugyan Pelargus, a ki halkan tolmácsolta neki, hogy
miről vitatkoznak az urak? de akkor még kevesebbet értett belőle. A
török diplomatiai és politikai fordulatok nagy eseménye volt a
szőnyegen. Ismeretlen föld és annak ismeretlen lakói! És hogy mind
ezeknek minő befolyása lesz a rodostói száműzöttek sorsára? Az
egyik úrnak radicalis, a másiknak opportunista nézetei voltak. S e
fölött ősi magyar szokás szerint erősen tűzbe tudtak jönni. Ilyent
sem hallott még György soha. Bécsben nem debacchál senki.
<span class="pagenum"><a name="Page_323" id=
"Page_323">-323-</a></span></p>
<p>A fejedelem maga nem szólt közbe. Ő megtartotta méltóságos
nyugalmát. Fia iránti gyöngédségét azzal fejezte ki, hogy minden
ételből maga szedett ki a tányérjára.</p>
<p>De azokkal az ételekkel is úgy volt György, hogy a mint egy
darabot a szájába vett belőle, alig birta lenyomtatni. A másfél
század előtti magyar konyha rettenetes volt! Csupa fűszer, eczetes,
mézes, sáfrányos levek, orrtekerő mártások, veszedelmes saláták. Ha
kenyér nem lett volna, bizony éhen marad. Végre mégis hoztak
valamit, a mit megízlelhetett, sült tyukot. Ezzel jól lakott. Hanem
midőn a rizskásával és fahéjjal töltött paprikát hozták eléje, nem
állhatta meg, hogy oda ne forduljon Pelargushoz, s azt ne kérdezze
tőle németül: «was ist das für ein Jammerszeug?» a min maga a
fejedelem is elmosolyodott, ellenben a kamarása, Mikes Kelemen uram
nagyon csóválta rá a fejét.</p>
<p>Ebéd végeztével a fejedelem megmosta a kezét s azután felállt,
mire az urak is hátra tolták a székeiket s abba hagyták a
disputát.</p>
<p>Rákóczy Ferencz imádkozott fennhangon: «Mi atyánk, ki vagy a
mennyekben!»</p>
<p>Az egész társaság utána mondá az «Úr imáját.» De a szemével
mindenki Györgyöt nézte.</p>
<p>Annak meg sem mozdultak az ajkai.</p>
<p>Rákóczy Ferencz is észrevette azt.</p>
<p>Az ima után kezébe fogta a serlegét.</p>
<p>– Ezt a poharat a te szerencsés megérkezésedre, édes fiam!</p>
<p>Az áldomáspoharat mindenki körömpróbáig kiitta.</p>
<p>Akkor azt kérdezé a fejedelem a fiától:</p>
<p>– Hát te édes fiam, micsoda nyelven tudsz imádkozni?</p>
<p>– Sehogy sem.</p>
<p>– Nem tudsz imádkozni? Hát a templomban mit csinálsz?</p>
<p>– Soha sem voltam templomban.</p>
<p>Erre a szóra úgy elfogta a fejedelemnek a szivét a <span class=
"pagenum"><a name="Page_324" id="Page_324">-324-</a></span>
keserűség, hogy a kezében tartott billikom összehorpadt ujjainak a
nyomása alatt.</p>
<p>A fia nem csak hazát, nemzeti nyelvet nem ismer, de az égről sem
tud semmit, imádkozni sem tud.</p>
<p>Mint a kisértetfutás, úgy hangzott végig a termen a nagy
sóhajtás valamennyi férfi ajkáról.</p>
<p>Másfél óráig tartott az ebéd. Etyepetyéje jó volt a magyarnak
még a bújdosásban is, s a rodostói bor nem ment senkinek a
fejébe.</p>
<p>Ebéd után a fejedelem előhozatta a dohányos börbönczét és a
pipákat, az urak rágyújtottak. Maga Rákóczy Ferencz elhagyta a
társaságot. Pelargus megsúgta Györgynek, hogy az atyja ebéd után a
kápolnába szokott menni s ott egyedül ájtatoskodik félóráig. Az
urak addig pipázhatnak.</p>
<p>Az alatt Pelargus egyenkint megismerteté Györgygyel az atyja
asztalánál ült férfiakat. Mind tudtak annyit francziául, hogy
lehetett velük beszélgetni, Mikes Kelemen, a kamarás épen nagyon
jártas volt a franczia irodalomban, a hogy a leveleiben felhozott
Lafontaine meséi, Brantome anecdotái bizonyítják, a mik csak
eredetiben voltak megkaphatók.</p>
<p>Félóra mulva visszatért Rákóczy Ferencz a kápolnából s akkor
kezet szorítva, bucsút vett az uraktól, melyre az egész társaság
eloszlott. A fiát megcsókolá s Pelargusra bízta, hogy vezesse el őt
ahhoz a házhoz, a mely számára be lett rendezve.</p>
<p>– Én itt akarok maradni az apámnál, mondá György.</p>
<p>Ezért a szóért gyöngéden megveregette az apa a fiának az
orczáját, s aztán végig húzogatva a szakállát, nagyot mosolygott.
Majdan kiadta a rendeletet az inasainak, hogy az ő saját háló
szobájába tegyenek be egy ágyat a fia számára.</p>
<p>Pelargus magukra hagyta őket.</p>
<p>Mikor aztán senki sem látta őket, akkor egymás nyakába
borulhattak és kisirhatták magukat kedvükre. Ez a világnyelv,
<span class="pagenum"><a name="Page_325" id=
"Page_325">-325-</a></span> a mit mindenki megért, s a mihez nem
kell tolmács.</p>
<p>Rákóczy Ferencz saját magának az ifju alakját látta Györgyben
újra fölébredve. Talán a lelke is hasonlított az övéhez, de az még
el volt rejtőzve, mint egy tetszhalott. Lehet-e azt valaha
fölébreszteni?</p>
<p>Azután behivatta Mikes Kelement s rábízta, hogy ismertesse meg a
fiát «per apices» a rodostói bujdosók helyzetével.</p>
<p>György, olyan magyart találva, a ki francziául beszél, meg
akarta mutatni, hogy ő már nem egészen ismeretlen, sokat tanult
útközben Pelargustól. Tudja jól, hogy minő híres nagy emberek
vannak itt az atyja körül.</p>
<p>– Mit csinál Bercsényi?</p>
<p>– Az már nyugszik az Úrban. Mult esztendeje költözött el vizi
betegségben.</p>
<p>– Nagy veszteség! És a felesége?</p>
<p>– Az most özvegyasszony.</p>
<p>– Derék nő!</p>
<p>György azt hitte, hogy az özvegyi fátyolt az a classicus jellemű
nő viseli, a ki férjének és a hazának oly törhetlen híve maradt
holtig.</p>
<p>– Majd holnap meglátogassuk, mondá Mikes; nagyon fog örülni, ha
a herczeget meglátja.</p>
<p>– Hát Eszterházy tábornok hol van?</p>
<p>– Az még elébb meghalt, keleti pestisben.</p>
<p>– Nagy kár. De a két derék fiu, az Eszterházy és Bercsényi
grófok itt vannak, a kik atyám huszárjait vezénylik.</p>
<p>– Azok elmentek Francziaországba s a huszárjainkat is
összetoborzották, azokból alakítottak egy franczia
huszárezredet.</p>
<p>– Hát Jávorka, a legvakmerőbb vitéze atyámnak?</p>
<p>– Az pedig elmenekült innen a legtüzesebb kuruczokkal együtt
Lengyelországba.</p>
<p>– Hát akkor ki maradt itten a fejedelemmel?</p>
<p>– A kiket ma az asztal mellett látott a herczeg. Ezekből
<span class="pagenum"><a name="Page_326" id=
"Page_326">-326-</a></span> áll II-ik Rákóczy Ferencznek az udvara,
táborkara és hadserege.</p>
<p>– S mit csinálnak itt kegyelmetek?</p>
<p>– Várjuk az angyalt, mint a bibliai Lázár, a ki beletaszítson
bennünket a Bethesda tavába, mikor az felduzzad.</p>
<p>Künn az udvaron dobszó hangzott fel.</p>
<p>– Kinek szól ez? kérdé György, a kit ez a harczias jel egyszerre
felvillanyozott.</p>
<p>– Bizony nem a katonáknak, csak az uraknak meg a cselédségnek,
vacsorára dobolnak. Majd hallhat a herczeg ilyen dobszót
naphosszant többször is.</p>
<p>Az urak ismét összeszedkőztek a dobszóra, ismét leültek az
étkező asztalhoz. De a vacsora már nem tartott sokáig, csak
félhéttől nyolczig. Mikes Kelemen ezt rövid időnek találja. Persze,
Erdélyben tíz óráig szokott az tartani (másnap reggel).</p>
<p>Akkor a fejedelem jelt adott az asztalbontásra. Ujból
imádkoztak, kiki hazatért a lakására, a fejedelem fogta a gyertyát
s a fiával együtt átment az ágyas házába.</p>
<p>Se a levetkőzésnél, se a felöltözésnél nem kellett neki
segítség, pedig a magyar öltöny, csizma feszesen jár.</p>
<p>Györgynek nem kellett ringatás. A hosszú tengeri út annyira
elcsigázta, hogy a mint letette a fejét, azonnal elaludt. A háló
szobában sötét volt, az ablakokat itt vas táblákkal zárják be.</p>
<p>Egyszer fölébredt a világosságra. Csak gyertyavilág volt.</p>
<p>Az atyját látta maga előtt könnyű panyókában, gyertya a kezében.
«Reggel van?» kérdezé.</p>
<p>– Csak aludjál, fiam, mondá az apa. Éjfél után két óra. S azzal
átment a mellék szobába.</p>
<p>György látta a félig nyitva hagyott ajtón keresztül, hogy a
fejedelem leül az asztalhoz és ír.</p>
<p>Ez az ő rendes életmódja.</p>
<p>A mint megvirradt, ismét megütötték az udvaron a <span class=
"pagenum"><a name="Page_327" id="Page_327">-327-</a></span> dobot,
s arra mindenki felneszelt a háznál. A fejedelem is
felöltözött.</p>
<p>A második szónál már együtt voltak a tornáczban az urak s
követték a fejedelmet a kápolnába.</p>
<p>György is velük akart menni, de az atyja visszamarasztá. «Majd
később!» Ott hagyta mellette Mikest és Pelargust.</p>
<p>– A «később» alatt azt értette az atyám, úgy-e bár, hogy ha majd
megtanulok imádkozni?</p>
<p>Mikes sanyarúan mosolygott.</p>
<p>– Talán még mást is. A herczeg ebben a különös öltözetben nem
igen produkálhatja magát emberek előtt.</p>
<p>Az igaz, hogy elég különös volt, a bécsi plundra, megviselve az
Aetnamászásban s kiegészítve a török kaftánnal.</p>
<p>– Majd a házi gazdánk szab a herczegre más köntöst, mondá
Pelargus. Szabómesternél fogadtunk szállást.</p>
<p>S a míg a fejedelem a kápolnában ájtatoskodott, azalatt
elvezette a két főúr Györgyöt a fejedelmi lak közelében fogadott
szállására.</p>
<p>Az egy őrménynek a háza volt, annálfogva ablakai is voltak az
utczára. A házi gazda szűcs- és szabómesterséggel foglalkozott. Ő
maga volt a szücs, a felesége volt a szabó. Az anyja pedig
aranyhimző. A legtökéletesebb szövetség.</p>
<p>Az ismerkedés azon kezdődött, hogy az ifjabbik hölgy mértéket
vett Györgyről. Csinos, karcsú termetű nő volt, igen fiatal,
tojásdad arczczal, nagy fekete szemekkel, s vastag félhold alakú
szemöldökkel. Kár, hogy az arcza nagyon ki volt festve fehérre
pirosra, de csak a füléig, azon túl aztán látható volt a szép
szattyán szinű bőr.</p>
<p>Az őrmény is nagyon félti a feleségét, de azért nem tartja zár
alatt, se fátyol alá nem rejti, mint a török, elég őrizet annak az
anyósa szeme. Az idősebb háziasszony is épen úgy ki volt festve
fehérre pirosra, s attól olyan volt a képe, mintha lárvát hordana.
<span class="pagenum"><a name="Page_328" id=
"Page_328">-328-</a></span></p>
<p>A míg az ifjú asszony mértéket vett az ifju termetéről, az alatt
Mikes megalkudott az özvegygyel a teljes öltözet árában. S arra
foglalót is adott Pelargus, a ki a világ minden nemzetének nyelvén
beszélt, megkérdezé a szép szabónőtől, hogy mikorra fog elkészülni
az öltözet. Nem kapott semmi választ.</p>
<p>– Ahhoz ugyan hiába intéz kegyelmed akárminő kérdést, mondá
Mikes. Mert az még csak három esztendős házas, s az őrmény
asszonynak négy esztendeig a férjhez menetele után nem szabad
megszólalni a háznál, csak ha a férje vagy az anyósa kérdezi.</p>
<p>Az anyós aztán megfelelt a kérdésre a menye helyett.</p>
<p>Derék szokás! Bölcs intézmény. Ha Európában is elterjedne.</p>
<p>Az alku után az őrmény nagylelkű lett, s arra a dicső napra, a
mikor a teljes öltözet elkészül, meginvitálta a herczeget,
Pelargussal és Mikessel együtt egy kis nemzeti lakomára. Lesz jó
bivalykolbász és «peszmeg».</p>
<p>A magyar öltözethez megkivántató zöld szattyán saruk végett
azonban már a török fertályba kellett menni a herczeggel, mert
bőrmunkával csak a törökök foglalkoznak.</p>
<p>A pacsmagdzsi kinn ült a tornáczában, a lábait maga alá szedve,
s fújta a füstöt a nargiléből. Le is ültette maga mellé a látogató
urakat a puha szőnyegre s egy kis nubiai embervakarcs által
hozatott a számukra pipát és fekete kávét. S kegyesen meghallgatta
a kivánságukat.</p>
<p>Ő maga nem varr csizmát, mert ő úr, a rabszolgák dolgoznak
odafenn a ház tetején, azok majd elkészítik a csizmát. Mérték nem
kell hozzá. A török csak kétféle kaptafát ismer. Egy kicsit, meg
egy nagyot; a kinek a lába nem fér el a kicsi saruban, megkapja a
nagy habdát.</p>
<p>«Afferum!» (Jól van.)</p>
<p>Pipázás közben beszélgetének is törökül: «Szelim alejkum.»
«Allah ekber.» «Jekdür Allah!» «Allah kérim.»</p>
<p>Mikes megbiztatá Györgyöt, hogy ezzel a négy mondattal
<span class="pagenum"><a name="Page_329" id=
"Page_329">-329-</a></span> egész Törökországban mindenütt
meggyőzheti a társalgást.</p>
<p>– No lám, törökül hamarább megtanultam, mint magyarul!</p>
<p>Ujabb dobszó hangzott a fejedelem palotája előtt.</p>
<p>– Siessünk vissza! Dobolnak a palotában, monda György.</p>
<p>– Ez csak az első dobolás, nyugtatá meg Mikes. Még másodszor és
harmadszor is fognak.</p>
<p>– S mit jelent ez a dobszó?</p>
<p>– A fejedelem és az urak misét hallgatni mennek a kápolnába.</p>
<p>– Mi az a mise?</p>
<p>– Templomi szertartás, katholikus ritus szerint. Keresztyén
országokban harangszóval szokták rá a híveket összehivogatni, török
földön nem szabad harangozni, itt dobolunk.</p>
<p>György nem mutatta az arczán, hogy valami kiváncsi volna erre a
szertartásra. Helyette a misére a viczéje szokott eljárni Bécsben.
A nevelője a szent misét csak Blumauer-féle torzképekben ismerteté
meg vele.</p>
<p>– Mi azalatt megjárhatjuk a görög fertályt. Kócsagos forgót,
mentekötőt csak ottan árulnak.</p>
<p>A görög fertály házai voltak a legszebbek Rodostóban. Az
asszonyaik is a legszebbek voltak. De visszataszítóvá tette őket az
a hideg dölyf, a mivel az idegent fogadták. Az mind oly fennt
hordozta az orrát, hogy csak a szempillái alól nézett az emberre, s
csak úgy félig nyitott szájjal beszélt, mintha sajnálná a szót
vesztegetni.</p>
<p>Itt is megtéve a vásárlásokat, még a zsidófertályba is
ellátogattak a herczeg számára hátas lovat vásárolni, mely ennek a
népfajnak az üzletét képezte.</p>
<p>Mizraim földének hajdani lakói itt nomád életet éltek, lakásaik
alig voltak szilárdabbak a hajdani sátraknál, minden szárnyék akol
és lakás. Az udvarokban a sátoros ünnepekre emlékeztető lombfedte
lugas. Ezek megint más <span class="pagenum"><a name="Page_330" id=
"Page_330">-330-</a></span> methodust követtek az asszonyaik
megőrzésében, mint a másik három népfaj. Kiválogatták a legcsúfabb
vén banyákat s azokat ültették ki a házaik küszöbére, a kiktől
aztán az idegen vándornak elment a kedve a további
szemlélődéstől.</p>
<p>Mikor aztán a herczeget teljesen ekvipálták, akkor ismét
hangzott a dobszó a fejedelem palotája környékén.</p>
<p>– De már erre ugyan siessünk! Mondá Mikes. Mert most már ebédre
dobolnak. S ahhoz csak két dobszó járul.</p>
<p>Még aztán öt óra tájon ismét háromszor doboltak, ez pedig szólt
a délesti misére. És végül kétszer doboltak a vacsorára. Tizenkét
dobszó egy napra, abból nyolcz kápolnába hivó.</p>
<p>– Így megy ez mindennap? kérdezé György Mikestől.</p>
<p>– Bizony így megy, herczegem, legkisebb mulasztás nélkül.</p>
<p>Vacsora után György maga kérte meg az atyját, hogy hadd menjen
Pelargussal a fogadott szállására.</p>
<p>A fejedelem elérté a gondolatját, mert elmosolyodott.</p>
<p>– Csak maradj te még az éjjel nálam. Holnap elviszlek magammal
vadászni, s ahhoz hajnal előtt indulunk.</p>
<p>– Vadászni? mondá György s a szemei fellángoltak e szóra.</p>
<p>– Szereted a vadászatot?</p>
<p>– Még soha sem vadásztam. Milyen lehet az?</p>
<p>A fejedelemnek búsan hanyatlott alá a feje erre a szóra.</p>
<p>Az ő fia még csak vadászni sem tud!</p>
<p>A praterben lett volna vad, de ott vadászni halálbüntetés alatt
tilos, Siciliában szabad lett volna, de ott meg nincs vad. A
madárfogó sövény az egyedüli sport.</p>
<p>Eleven eszű fiatal embernél a képzelet pótolja az ismeretet.
György alig birta az éjjel lehunyni a szemét abbeli
izgatottságában, hogy ő holnap az atyjával együtt vadászatra megy.
A fejedelem ki is választott a számára egy jó Comenazo-féle puskát.
<span class="pagenum"><a name="Page_331" id=
"Page_331">-331-</a></span></p>
<p>Elképzelte magában, hogy minő vadakra fognak ők puskázni!</p>
<p>Itt Ázsiában otthonosak az oroszlánok és a tigrisek. Látott már
olyat a bécsi császári Praterben kalitkarács mögött. Milyen lehet
ez még a szabadban. Lőni jól tudott czélra, erre megtanította
Wammána. Pisztolylyal ellőtte a levegőbe felhajított greschlit.
Előre hevült attól a képzelettől, hogy majd mikor egy olyan
sörényes királyi fenevad szembe jő rá, a minek olyan emberforma
pofája van, mintha egy óriástól kapta volna, ő bátran meg fog állni
előtte, ordíthat ez, a hogy a nagy száján kifér, őt meg nem
ijeszti, bevárja tizenöt lépésnyire, akkor süti el rá a puskáját.
Ott fogja eltalálni a homloka közepén. A királyi fenevad magasra
szökik fel a levegőbe, s aztán bukfenczet vet, s elterül a porondon
halottan. Ő büszkén fogja a lábát az elejtett ellenség fejére
tenni. Erre a fejedelem azt fogja mondani: «te valóban az én fiam
vagy!» Még álmában is folyvást tigrisekkel és párduczokkal
viaskodott. Már viselte is azt a párduczkaczagányt, a melynek az
eredeti tulajdonosát ő maga ejté el.</p>
<p>Hajnali két órakor jelt adott a dobszó a készülődésre. A magyar
urak a második dobszóra mind összekerültek, kiki lóháton, puskával
a vállán, vadásztáskával az oldalán, vadászkutyája is volt
mindegyiknek. Elindulás előtt egy korty törkölypálinkával
felmelegítették a gyomrukat s azzal kikoczogtak a kastély
udvaráról. A papra rázárták az ajtót, hogy szembe ne jöhessen
rájuk, mert az rossz jel a vadásznak.</p>
<p>György egészen kedvében volt, hogy ismét lovon ülhetett, s a
mint a mezőre kiértek, előre vágtatott a zsidótól vett lovával, a
melléje rendelt kamarás Mikes Kelemen alig bírt vele lépést tartani
s hiába kiabált neki, hogy ne szaladjon előre! mind felveri a
vadat! Hallgatott is az rá! Ha felveri a vadat, annak lesz az
baj!</p>
<p>A rodostói szőlőhegyeken túl elterülő róna igazán szép
vadászterület volt, magas fű és sás, a miből a vadászkutyának
<span class="pagenum"><a name="Page_332" id=
"Page_332">-332-</a></span> csak a farka látszik ki, bokros
csalitok, tocsogós sömlyékek. Egy domboldalban nádkévékből
összerakott gunyhó volt. Ez előtt megállt az egész vadásztársaság.
Mindenki leszállt a lováról, azokat kibéklyózták s a fejedelem
lovászainak az őrizetére bízták. Aztán az egész társaság
csatárlánczot formálva, felosztá egymás között a területet, ki
merre induljon, kiterjesztett legyező mintájára. Találkozót adtak
egymásnak a nagy távolban látszó cziprusfák halmánál. A sorrendre
nézve nyilat huzának, azaz hogy fűszálat, ki hol álljon a sorban?
Györgynek a szélső jobb jutott. Nagyon jó hely! szél ellenében a
vad nem orrontja meg a puskaszagot, aztán a hány vadat a belsők
elhibáznak, az mind a szélső puska végére kerül. Csak Mikes Kelemen
nem húzott nyilat, neki az volt a rendeltetése, hogy György mellett
maradjon. A fejedelem a középre jutott.</p>
<p>A szélsőknek kellett legelébb elindulni, utóbb a közbeesőknek,
hogy így a vadak üst módra legyenek bekerítve.</p>
<p>György útjában egy nagy tamariszkbozót volt, mintegy ötszáz
lépésnyire. Kelemen úr figyelmezteté, hogy tartsa lövésre készen a
fegyverét, mert abból a bozótból okvetlenül ki fognak ugratni
valami vadat, a ki ott még most szépen aluszik.</p>
<p>Csakugyan be is teljesedett a biztos jóslat. Alig zörrent meg a
haraszt a vadászok telekes bocskorai alatt, a midőn nagy sebtében
ugrott ki a reketye közül egy hatalmas nagy nyul, alig husz
lépésnyire Györgytől, s aztán futott, a hogy csak tudott.</p>
<p>György pedig hagyta futni.</p>
<p>– Ahol van a nyúl! Ott fut a nyúl! kiáltá rá Mikes.</p>
<p>– Hadd fusson szegény.</p>
<p>– Mért nem lőtte meg a herczeg?</p>
<p>– Minek lőjem meg? Hisz nem bánt az senkit.</p>
<p>– Nem bánt? Nem bánt? De jó ám a husa, eczetes páczban borssal,
gyömbérrel. <span class="pagenum"><a name="Page_333" id=
"Page_333">-333-</a></span></p>
<p>– Nem vagyok én a szakácsnak szolgája, hogy pecsenyét hordjak
neki a konyhára.</p>
<p>– Hát mit akar lőni a herczeg a vadászaton?</p>
<p>– Várom, a míg rábukkanok egy oroszlánra.</p>
<p>– Oroszlánra! De már ennél a szónál le kellett ülni Mikesnek egy
vakandtúrásra, mert állva nem birta el a kaczagást. Hahaha! Egy
oroszlánt! Édes herczegem, nincs itt e tájon egyéb oroszlán, mint a
fejedelem kalendáriumában, a ki a zodiacus szerint az április hónap
signumát képezi.</p>
<p>– Hát valami más nemes vad, a mi méltó arra, hogy megküzdjön
vele az ember. Medve, vagy farkas.</p>
<p>– Az sem jár errefelé soha. Róka van elég, de annak nyáron
vedlett az irhája.</p>
<p>– Hát ezek az urak itten csak nyúlra vadásznak?</p>
<p>– De bizony fogolyra is! Nézze a herczeg, ott repül egy falka,
hallja a durrogatást, leszedtek belőle hármat, még nekünk is jut
belőle. Durrantson közéjük!</p>
<p>– Én? Repülő madárra vesztegessek puskaport és ólmot?</p>
<p>Még a sárkányát is leeresztette a puskájának s engedte, hogy a
kisérője vegye ki a részét a prédából, a kinek nagy öröme volt,
mikor a vizsla elhozta a szájában a megszárnyazott foglyot. A madár
még eleven volt, ott vergődött a vadász kezében.</p>
<p>– Szegény kis madár. Milyen szép jószág. De kár érte! Hogy
vergődik szegény.</p>
<p>– Majd mindjárt segítek rajta, mondá Mikes, s aztán megmutatta
Györgynek, hogyan szoktak a vadászok a megszárnyazott foglyon
segíteni, hogy ne vergődjék tovább. A saját szárnya tollából egyet
keresztül szúrnak a fején.</p>
<p>(Akárcsak Wammána a kutyás emberrel! dörmögé György, a mit
bizony Mikes nem értett meg.)</p>
<p>– Hát itt nincs egyéb lőni való, mint nyúl és fogoly?</p>
<p>– Biz itt ez az egyedüli vadállomány. <span class=
"pagenum"><a name="Page_334" id="Page_334">-334-</a></span></p>
<p>– S a fejedelem is csak ilyenre vadászik?</p>
<p>– De még milyen passzióval! Majd meglátja a herczeg, mikor
összejövünk a négy cziprusfánál, a vadásztáskájának minden
zsinórján csügg egy felhurkolt fogoly, s elől-hátul kilóg a
nyilásán egy-egy tapsifülesnek a feje.</p>
<p>– Akkor én nem fárasztom a lábamat tovább, hanem itt maradok a
rekettyésben, sipot faragni. Kegyelmed csak menjen tovább a
vadászokkal.</p>
<p>Mikes bizony nem mondatta magának kétszer, György leheveredett a
fűbe s elkezdett az ostormén-bangitából tilinkót faragni. Ott
hagyta magára s ment üldözni az elszalasztott nyúlat.</p>
<p>A vadászat hevében egyik vadásznak nincs gondja a másikra. Kiki
magának lő. Mikes meggyőződött róla, hogy az ő herczege a városi
élettől elpuhult legényke, a ki már a lovaglástól is kifáradt s ott
hagyta a zsombékon pihenni.</p>
<p>Jó delelőn állt már a nap, mikor a vadásztársaság visszakerült a
cziprusfáktól. Visszafelé egy csoportban jöttek. Arrafelé tartának,
a hol Györgyöt Mikes hátra hagyta.</p>
<p>A fejedelem csakugyan úgy volt feldíszítve vadász-troféumokkal,
a hogy Mikes előre megmondá, minden szijhurkon egy madár, a táska
két végén két nyúlfej, lelógó fülével.</p>
<p>György pedig ült a zsombékon és tilinkózott.</p>
<p>A fejedelem kissé izetlenkedett a miatt, hogy a fia olyan
vadászhoz nem méltó módon viselte magát az egész társaság előtt,
azonban György sem valami nagy elragadtatással látta fejedelmi
apját ilyen zsákmánynyal megrakottan.</p>
<p>– Hát te fiacskám, ki sem lőtted a puskádat? kérdé a fejedelem a
fiától.</p>
<p>– De igen, én is lőttem valamit.</p>
<p>S azzal előhuzott a bokorból egy óriási sast, melynek a két
szárnya másfél ölet ért át. <span class="pagenum"><a name=
"Page_335" id="Page_335">-335-</a></span></p>
<p>– Egy nyulat vitt a körme között. Röptiben lőttem le. A fejét
találtam. A nyulat hagytam futni.</p>
<p>Akkor aztán kebléhez ölelte a fejedelem a fiát: «hej bár én is
inkább sasra vadászhatnék!»</p>
<p>A magyar főurak aztán mind felékesíték a süvegeiket annak a
sasnak a szárnytollaival.</p>
<h2>XXXIII. FEJEZET.<br />
A KÖZÖS FÜRDŐBEN.</h2>
<p>Györgynek elég volt egy hónap Rodostóban arra, hogy egész
kedélye lelankadjon. Az az örökös egyformaság. A túlságos
ájtatoskodás. A fejedelem vagy ír, vagy farag, vagy esztergályoz.
Nyul- és fogolyvadászat minden negyednap, még ha «varrótű esik is»,
a hogy Mikes mondja. A borzasztó fűszeres ételek. Az ismeretlen
nyelven folytatott disputák, a mik tolmácsolva még
érthetetlenebbek. Aztán sehol egy női arcz. Bárha cseléd volna is,
bárha vén asszony volna is! Akár csak egy fegyenczházban. Csupa
férfi!</p>
<p>– Beteg az én fiam, mondá a fejedelem a kamarásnak.</p>
<p>– Nem beteg biz az, hanem únja magát.</p>
<p>– El kellene őt vinni a savanyúvizforrásra.</p>
<p>– Azt hiszem, hogy jobban szomjuhozza az a meleg, édes forrást.
(Ezek a saját szavai Mikesnek.)</p>
<p>Pelargus elmondta már, hogy György minő paradicsomi boldogságnak
volt részese Siciliában. Mikor egyszer-egyszer olyan nagyot sóhajt,
bizonyosan a szép Io jut eszébe. A nagy szerelemből egyszerre
ideesett megint, mint Klimius Miklós, egy idegen planétára, a hol
az asszonyok élőfából vannak, gyökeret vertek a földbe, s a fára
mászót pofonütik az ágaikkal.</p>
<p>Egy szép kánikulai napon (épen szent István király napján) aztán
hírül hozá Mikes a herczegnek, hogy a fejedelem <span class=
"pagenum"><a name="Page_336" id="Page_336">-336-</a></span> el
fogja őt vinni magával az Ali-kői fürdőbe, a hol a férfiak, vegyest
a nőkkel, a legszebb leányokkal mind egy közös tóban fürdenek, még
pedig egész Istenadta minémüségükben.</p>
<p>György el sem mosolyodott már erre az érzékizgató biztatásra.
Előre sejté, hogy ebből is az lesz, a mi a vadászatból. Oroszlánt
igér, nyulat ád.</p>
<p>Lóháton jó öt órajárás a hirhedett Ali-kői fürdő Rodostóhoz.</p>
<p>Mikor a fejedelem, fiával és a kiséretéhez tartozó urakkal
megérkezett, épen javában volt az évad.</p>
<p>Egy völgyteknő mélyében van a gyógyító erejű víz, Allah szabad
ege alatt, bekerítetlenül, csak az alsó részén, a hol a víznek
lefolyása van, fedi a partját egy hatalmas calamusnádbozót,
összeboruló legyező-alakú lombleveleivel, alatta pedig a sárga
virágú nympheák terjengetik széles áterezett sötétzöld leveleiket a
víz szinén. Ez a hölgyek számára való bejárat a fürdőbe. A
férfiaknak nincs szükségük védő árnyékra.</p>
<p>A völgy két oldalát ellepik a sátorok, egyszerűek és pompásak.
Némelyik csak egy lepedőből áll, a másik keleti szőnyegekkel van
feldíszítve s kamrákra felosztva. Azonkivül száz meg száz szekér
van a völgyben, melyeken a távol országból idecsődült népség
tanyázik ernyők alatt.</p>
<p>Valami száz lépésnyire a fürdőtótól van aztán egy ponyvával
kerített cserény forma, a hölgyek számára, kik a fürdés után oda
szaladnak, lemosakodni. Akkor mindenki legeltetheti rajtuk a
szemeit.</p>
<p>A fejedelem és kisérői is küldöttek előre sátorokat, a mik már
készen vártak rájuk. De mire ők a fürdéshez elkészülének, már akkor
a tó csaknem tele volt emberekkel, a kik állig lemerülvén, csak a
fejeikkel valának a szabadban.</p>
<p>Györgynek nagyon jó előérzete volt, hogy ez a fürdői gyönyörűség
is hasonlítani fog a vadászat örömeihez. <span class=
"pagenum"><a name="Page_337" id="Page_337">-337-</a></span> Az
Ali-kői tó sárfürdővel szolgál. Az egész egy iszap-medencze,
fekete, meleg és büdös.</p>
<p>A sártükör felett sok női fejet is látni. Azok között a török
hölgyek arcza arról különböztethető meg, hogy egy vékony fátyol van
a homlokán átkötve. A görög és örmény hölgyek arcza ellenben
fedetlen, ezek, minthogy ólom és higany tartalmu arczfestéket
használnak, a mint ebbe a kénpárás degetbe belépnek, egyszerre
olyan feketék lesznek, mint a szerecsenek.</p>
<p>Mikor aztán a hölgyek megelégelték a fürdést, akkor kiszállnak a
tóból, s futnak a cserény felé. Szabad őket megbámulni. Az egész
testük be van zománczozva vastag sárréteggel. A cserény mögött
lemosakodnak, s ott azután kapnak gyapot lepedőt, a mibe
tetőtül-talpig beburkolva kerülnek ismét elő s ballagnak a
sátoraikhoz.</p>
<p>Ilyen patinával aztán maga Anadyomene se lehet kellemes.</p>
<p>A herczegnek is meg kellett fürödni, Mikes Kelemennel
együtt.</p>
<p>«Azt tudom, hogy úgy jöttünk ki, mint az olyan állatok, a kik
makkot esznek,» írá Mikes. «Ott a sok asszony, leány, kik
felkendőzik sárral magukat és a kik olyanok, mint az ijesztők,
sárosan, de nem másként.»</p>
<p>«Abból a fekete apothécából a savanyuvízre kell menni, abból
harmad napig kell inynya, a mennyit lehet, hogyha azt akarja
valaki, hogy úgy megtisztuljon, mint a kristály.»</p>
<p>«De minthogy a görög papok semmi alkalmatosságot sem mulasztanak
el, a hol egynehány polturát nyerhetnek, azért ezt a vizet is meg
kelleték szentelni, mert a nélkül nem volna hasznos.»</p>
<p>«Ez a víz épen hozzáillik a sárfürdőhöz, mert ha az egyik
utálatos, a másik fertelmes».</p>
<p>«Ez a víz nem savanyú, hanem sós, az is rossz ízű, zavaros.»</p>
<p>«Egészségesnek nem használ, a ki beteg, még betegebb lesz tőle.»
<span class="pagenum"><a name="Page_338" id=
"Page_338">-338-</a></span></p>
<p>Így ismerteti meg azt a drága italt egy hét évvel előbb írt
levelében Mikes. (1720. aug. 23.)</p>
<p>Ugyan hogy vitte rá a lelke, hogy hét évvel később azt írja: «mi
is ott voltunk s jól megitattuk (a keserűsós vízzel) a
herczegünket. De azt nem poharankint kell inni, hanem serlegenkint.
A ki harmadnapig vagy negyven ejtel vizet a gyomrába tölthet, annak
már nincsen szüksége a Hypocrates orvosságára. A való, hogy a mi
herczegünk annyit nem ivott, de az olyan orvosságra nincsen
szüksége, és a nyavalyáját baráttánczczal<a name="FNanchor_109" id=
"FNanchor_109"></a><a href="#Footnote_109" class=
"fnanchor">109)</a> kell orvosolni. Nincsen is jobb orvosság annál,
mert mind a testnek, mind a léleknek használ, se szebb táncz annál
nincsen. Némely historicusok ugyan azt mondják, hogy a
«menyasszonytáncz» vigabb…</p>
<p>György herczeg nem kivánkozott a Mohamed paradicsomát még
közelebbről megismerni.</p>
<p>Mikor a fürdőről visszatértek, a fejedelmet egy sürgöny várta
Konstantinápolyból.</p>
<p>A franczia nagykövet tudatá vele az örvendetes eseményt, mely a
franczia királyi családot érte. A királyné, a kinek eddig gyermeke
nem volt, egyszerre ikreket szült, két leányt.</p>
<p>Azt mondja erre Mikes: «a kezdet elég bőséges. De inkább akarták
volna, ha fiun kezdette volna. De az a jó ájtatos királyné a fiura
is kiszerzi az engedelmet».</p>
<p>Szóba került, hogy ez örvendetes esemény fölötti gratulatióját a
fejedelemnek is illendő lesz átadatni a franczia királynál, még
pedig külön megbizott által.</p>
<p>De ki legyen ez a megbizott? A ki egyúttal egyéb dolgairól is
beszélhet az internált fejedelemnek a franczia király előtt. Az
most bizonyosan királyi jó kedvében van, s kegyelmes
elhatározásokra hajlandó.</p>
<p>A vállalkozó és erre alkalmas urak már elmentek
Francziaországba, Bercsényi és Esterházy ifju grófok. <span class=
"pagenum"><a name="Page_339" id="Page_339">-339-</a></span></p>
<p>A fejedelem azt kérdezé a tanácsosától, hogy nem jó lenne-e
György herczeget küldeni Versaillesba a gratulátióval?</p>
<p>Többen helyeselték a szándékot, de mások ellenmondtak. Különösen
Mikes Kelemen. Az ifju herczegnek nem jó iskola a franczia udvar.
Bécsben csak hidegen élvezte a poklot; de Párisban melegen fogja
megkapni. Aztán nagy szüksége van rá, hogy anyanyelvén, a magyaron
beszélni megtanuljon. Azt pedig sehol másutt meg nem tanulhatja,
mint itt, a magyar száműzöttek telepén. Azonkívül is legfőbb ideje,
hogy valami vallásos neveltetésben részesüljön, mivelhogy még csak
imádkozni sem tud, s sem az Ó-, sem az Új-Testamentomot nem ismeri.
Az elmulasztott oktatást megadhatja az ifjunak a fejedelem udvari
papja, a ki jeles pedagogus. Ennyi argumentumok mellett aztán
rábirta Mikes a fejedelmet, hogy ne Györgyöt küldje Versaillesba az
üdvözlő irattal, hanem Pelargust.</p>
<h2>XXXIV. FEJEZET.<br />
«A KIS ZSUZSIKA.»</h2>
<p>No de időközben csoda is történt! Az örmény szabó elkészítette
az új öltözet ruhát. «Csak két héttel késett az igért határidőn
felül, a mi azok előtt, a kik a szokásokat ismerik, valóságos
csodának nevezhető.</p>
<p>Erre a nagy napra, hogy az öltözet teljesen elkészült, nagy
vendégséget adott a lakóinak a szabó gazda. A herczeg és Pelargus
együtt részesült abban a kegyben, hogy egy örmény vendégséget végig
nézhetett. Mert arra, hogy végig is egye, külömb fog kell, mint a
milyennel a magyar faj rendelkezik. Az örményeknek vas fogaik
vannak. Csak azok képesek megfelelni annak a hirhedett hurkának, a
mely apróra vagdalt bivalyhúsból készül, s kéményben megfüstölve s
kiszárítva élveztetik. <span class="pagenum"><a name="Page_340" id=
"Page_340">-340-</a></span></p>
<p>De még jobban kipróbálja a fogakat a «peszmeg». Ez pedig olyan
eledel, hogy a jeget (a mit nyáron drága pénzen vesznek) megtörik
apróra, s akkor leöntik sűrűre főzött forró musttal; akkor aztán
kanállal eszik a forrót, meg a hideget egyszerre.</p>
<p>Györgynek még ezzel sem találták kedvét. Azt mondta Pelargusnak,
hogy ha mindennap ilyen traktával kényeztetnék, még akkor sem
óhajtana Rodostóban megvénülni.</p>
<p>Ellenben a skófiummal kihimzett magyar díszruhájának nagyon
örvendezett. Most legalább meglátogathatja végre özvegy Bercsényi
grófnét, a kiről Pelargustól annyi nevezetes jellemvonást hallott
elbeszéltetni.</p>
<p>György, épen úgy, mint Pelargus, azt hitte, hogy mikor az özvegy
Bercsényi grófnőről beszélnek, hát az nem más, mint az a nagylelkű
hősnő, a ki férjét és a fejedelmet minden viszontagságon keresztül
hiven kisérte és erélyesen istápolta.<a name="FNanchor_110" id=
"FNanchor_110"></a><a href="#Footnote_110" class=
"fnanchor">110)</a></p>
<p>Arról Mikes Kelemen nem világosította fel őket, hogy ez a kitünő
asszonyi alakja a szabadságharcznak, még tavaly <span class=
"pagenum"><a name="Page_341" id="Page_341">-341-</a></span>
tavaszszal meghalálozott s hat hónappal később az özvegy Bercsényi
gróf újra megházasodott: elvette a felesége nevelt leányát, a «kis
Zsuzsikát», hogy aztán nehány hónap mulva azt tegye özvegy
Bercsényi grófnévá. A többi urak pedig nem beszélnek egymás között
az özvegy asszonyságról. Kiki azt hitte, hogy talán már a másik
értesítette az új állapotról Györgyöt és Pelargust.</p>
<p>Másnap, a mint az új köntös elkészült, engedelmet kért György az
atyjától, hogy az özvegy Bercsényi grófnét meglátogathassa,
Pelargussal együtt. A fejedelem megadta rá az engedélyt, de azzal a
kikötéssel, hogy Mikes Kelemen is kiséretében legyen, meg hogy
délután menjenek oda; mert ha délelőtt mennek, a menyecske ott
találja őket marasztani ebédre.</p>
<p>Györgynek sehogy sem ment a fejébe, hogy mi baj támadna abból,
ha őt az özvegy grófné ott fogná ebédre.</p>
<p>Délután két órakor indulának el, lóháton: Bercsényiék lakása
épen az ellenkező végén volt Rodostónak, mint a fejedelem
kastélya.</p>
<p>Györgynek a kedélye még mindig az alikői keserűvíznek az üdvös
hatása alatt állhatott. Minden keserű volt neki. Mindent kritizált,
a mi csak útközben eléje került. Micsoda esetlen házak, gaz nő ki a
kövek közt! Az utczákon folyik a sár! Unalmas egy vidék! Ezek az
egyforma zöld szőlőhegyek! Az a szomorú zöld színű tenger! Ez a
zagyvalék nép, mely bivalyfogataival elállja az utczát! Alig lehet
a piaczon keresztül vergődni a sok rongyos szekértől! Ezek a faképű
görögök! Kivált az asszonyfélék! A mumusnak öltözött török nők! A
férfiak meg, mintha az öreganyjuk szoknyáját vették volna fel
kaftánnak! S méhkast viselnének a fejükön! Meg ezek az örmények!
Másutt a kéményseprők nem ilyen feketék! S milyen utálatos nyelv, a
mit beszélnek!</p>
<p>Mikes Kelemen, tapasztalva a herczeg rossz kedvét megkisérté
másfelé téríteni az eszejárását, s útközben példálózott neki, hogy
csak nincs is a világon szebb idioma a <span class=
"pagenum"><a name="Page_342" id="Page_342">-342-</a></span>
magyarnál. Azt a herczegnek meg kell majd tanulni, grammatika
szerint. Mindjárt lóhátról adott is fel neki egy példát a
conjugatióból. Tudjuk, hogy a latin grammatikában az első
igehajtogatás az «amo»-val kezdődik. A magyarok is ezt választották
szintén: csodálni lehet, hogy miért nem inkább a görög
grammatikáét: «τυπτω» (ütök).</p>
<p>– Tanulja meg ezt a szót herczeg: «Szeretek, szeretsz, szeret,
szeretünk, szerettek, szeretnek».</p>
<p>– Hisz ez meg úgy hangzik, mint mikor két ács húzza az öreg
fürészt előre-hátra! Milyen gyöngyen hangzik ez németül «ich liebe,
du liebst, er liebt», magyarul meg csupa «retek, rekeszek,
szekeresek». Hisz ha én ezt egy szép leánynak mondom, elszalad, azt
hiszi, szakkermentezek.</p>
<p>Mikes nagy megbotránkozással csóválta a fejét. Micsoda nevelés!
Hogy el tudták rontani ezt a fejedelmi vért!</p>
<p>Megérkezvén Bercsényiék lakása elé, a hol a csatlósok rögtön
bekötötték a lovakat az istállóba, első tekintetre meglepte
Györgyöt, hogy ez a lakás sokkal kényelmesebben van berendezve,
mint a fejedelemé. Dagadó kerevetek, drága szőnyegek, ezüst kancsók
és serlegek, úgyszintén majolika vedrekbe ültetett virágok mindjárt
az elfogadóteremben. De mind ez elveszett a szeme előtt, mikor egy
persa kárpit mögül előlépett a ház asszonya.</p>
<p>Egy kis finom filigránmunka hölgyecske, a kinek életvidám
arczához úgy illik az ellentét: a fekete gyászruha és fátyol. Az a
derült sima homlok, az a finom orr, az a rózsaszínű orcza, az
elrejthetetlen kis gödröcskékkel a közepén, az áll is épen olyan
gödrös, és azok a módos mozdulatok, az a gyermeteg mórikálás!
György azt hitte, hogy Bercsényinének az unokáját látja maga előtt.
S a mint Mikes Kelemen bemutatta, már a nyelve hegyén volt, hogy a
«nagymama» után tudakozódjék, a midőn a fiatal hölgy hirtelen eléje
vágott, kezét nyújtva szives indulattal.</p>
<p>– Hozta Isten, György herczeg! Oh az én boldogult férjem,
Bercsényi gróf nagyon sokat emlegette a herczeget. <span class=
"pagenum"><a name="Page_343" id="Page_343">-343-</a></span> Csak
egyszer láthatná életében! Oh, hogy nem teljesülhetett ez a
kivánsága!</p>
<p>Györgynek egyszerre hidege is, melege is kezdett lenni. Hát ez
az a tiszteletreméltó matrona? az a hősnő? A Bercsényi özvegye?
Pelargus sem tudott egyebet tenni, mint hogy a feje tetején benőtt
tonsuráját vakarta. Ellenben Mikes Kelemen lopva előhúzá a
csizmaszárából a frizérfésüjét, s a haját a tarkójáról a füle mellé
fésülé, ilyenformán fedezve a feje tetején támadt kopaszságot.</p>
<p>E fájdalmas emlék megújulásánál aztán semmi sem volt
természetesebb, mint hogy a gyászoló özvegy könyekre fakadjon. S az
még jobban illett az arczához!</p>
<p>Elmondá a végpillanatait a megdicsőültnek. Itt ült, ezen a
karszéken, feküdni nem birt már: egyik keze a fejedelem kezében
volt, a másik a feleségeében. «Ki lesz neked olyan hived, mint én
voltam? édes fejedelmem?» Ki fog téged úgy szeretni, mint én
szeretlek, édes kis Zsuzsikám?». (Ezeket mind magyarul mondá.)</p>
<p>De György két szót mégis megértett belőle. Azt, hogy «szeretlek»
meg azt, hogy «Zsuzsikám».</p>
<p>Tehát ennek is Zsuzsánna a neve! Mint annak a másiknak! A
megátkozottnak! A szívből kitépettnek!</p>
<p>Erre aztán németül szólalt meg a herczeg:</p>
<p>– «Liebe Zsuzsikám!» Én nem tudok magyarul beszélni. De azért
magyarul érzek.</p>
<p>– Tudom! Mindent elmondtak már nekem a herczegről. Alig vártam,
hogy meglátogasson, felelt az özvegy meglehetős németséggel; s
aztán leülteté az urakat a kerevetre, Györgyöt magával szemközt egy
persa kartalan székre.</p>
<p>György ekkor látta, hogy milyen szépek a Zsuzsika szemei a
könyek felszáradtával. Ez a szivárvány sötét kékje.</p>
<p>– Hát hogy tetszik a herczegnek Rodostó? kérdezé a grófné.</p>
<p>– El vagyok bájolva mind a várostól, mind a vidékétől.
<span class="pagenum"><a name="Page_344" id=
"Page_344">-344-</a></span> A házak csupa virágos kertekké
alakítva: körül az üde zöld, mosolygó szőlőhegyek. Ez az eleven
élet az utczákon, a piaczokon. Ez a sok fajta nép, érdekes keleti
viseletével! a classicus arczélű görögök! a komoly, méltóságteljes
ozmánok, a patriarchalis örmények! a pompás jelmezek! A zamatos
keleti nyelvek! Ez nekem mind végtelenül tetszik. Hát még az a
fölséges tenger! melyet a hányszor meglátunk, annyiféle arczot
mutat. Napestig el tudnék benne gyönyörködni.</p>
<p>A két kisérő úr egymásra nézett: idejövet egészen más véleménye
volt a herczegnek.</p>
<p>– Oh én is úgy szeretem a tengert, mondá az özvegy, olyan kedvem
volna egy vitorlás bárkával messze elcsapongni rajta. De hát
magamban nem mehetek. S nincs senkim, a ki kisérjen.</p>
<p>Egész öntudatlanul jött nála ez a kaczérság.</p>
<p>– Hát én majd eljövök a grófnéért s azután együtt kirepülünk a
tengerre.</p>
<p>– Nagyon jó lesz! Mikor?</p>
<p>– Holnap mindjárt.</p>
<p>Mikes Kelemen közbevágott:</p>
<p>– Ha valami rossz szél nem fúj.</p>
<p>– S meddig fog a herczeg itt maradni? kérdezé az özvegy?</p>
<p>– Oh nagyon sokáig. Nekem addig itt kell maradni, a míg jól meg
nem tanulok magyarul.</p>
<p>– S szeret kegyelmed magyarul tanulni?</p>
<p>– Imádom ezt a nyelvet! Nincs ehhez fogható melodia. Egy olyan
szép szót mondott a grófné az elébb: «szeretlek».</p>
<p>De már ez sok volt Mikesnek!</p>
<p>– Hiszen édes herczegem: én ugyanazt a szót mondtam
kegyelmességednek az úton, s nekem azt tetszett mondani, hogy ez
olyan, mint a fürészelés.</p>
<p>– Nem igaz! Nem az a szó volt. Kendnek a szavai közt egyetlen
egy «l» betű nem akadt meg. <span class="pagenum"><a name=
"Page_345" id="Page_345">-345-</a></span></p>
<p>A grófné elnevette magát. (Hajh de szép volt, mikor nevetett.) –
Az ám, édes herczegem, mert ez a szó «szeretek» csak annyit tesz,
hogy «ich liebe»; de ha már az az «l» betű is közbe szúródik, akkor
azt teszi, hogy «ich liebe dich».</p>
<p>– Ah! hisz ez egy valódi csodanyelv! mondá György. Egy «l»
betűnek a közbeszúrása egy szerelmi vallomás. Az imádónak a magyar
hölgytől nem kell egyebet kérni, csak egy boldogító «l» betűcskét.
Hja, ha így magyarázzák a grammatikát, akkor egyszerre
megértem.</p>
<p>– Könnyebb is egy nyelvet egy asszonynak a szájából megtanulni,
mint egy férfiéból, mondá az özvegy, mert a férfi szájat eltakarja
az a csunya bajusz, de az asszony szájának minden mozdulatát lehet
látni.</p>
<p>Pelargus közbeszólt:</p>
<p>– Ezt úgy hivják, hogy «grammatica viva».</p>
<p>– Mi az? kapott a szón György. Grammatica viva! Abból tudnék én
gyorsan tanulni.</p>
<p>– No hát járjon el hozzám a herczeg mindennap, én majd tanítani
fogom magyarul.</p>
<p>– Nagyon jó lesz.</p>
<p>– Mindennap egy órát.</p>
<p>– Nem! Kettőt!</p>
<p>– Ha mindennap húsz szót megtanul, egy hónap alatt kész magyar
lesz.</p>
<p>– Kegyelmedtől megtanulok százat egy nap.</p>
<p>– Nono! csak ne olyan mohón! morgolódék Mikes Kelemen.</p>
<p>– Kezdjük el mindjárt ma. Mi az, a mit megfogtam? kérdezé
György.</p>
<p>– Ez az én kezem.</p>
<p>– «Az én kezem».</p>
<p>– Nem a kegyelmed keze, hanem az enyim.</p>
<p>– «Az enyim». – «Kezem». – «Enyim!» Nem felejtem el. Hát ezt
hogy hívják? A herczeg nagyon határozottan érintette ajkaival az
etymologisált tárgyat. <span class="pagenum"><a name="Page_346" id=
"Page_346">-346-</a></span></p>
<p>– Ezt úgy hivják, hogy «csók». Ezt meg úgy hivják, hogy «pofon».
Nem szabad.</p>
<p>– «Csók» – «pofon», «szabad». Köszönöm. Ezt correpetálni
kell.</p>
<p>Nem is gondolta a herczeg, hogy minden szavával micsoda kétélű
tőröket forgat meg az ő kisérője szivében. A «kis Zsuzsika» épen a
jó Mikes Kelemennek a titkos lángja volt, a kiről forró epedéssel
emlékezik meg nénikémhez irott levelében. Zsuzsikáért sóhajtozik
örökké. El is vette volna, ha sanyarú sorsa nem gátolja benne. De
így tűrnie kellett, hogy az aggastyán fővezér grófnét csinált
belőle. «Mert nem azért házasodik az ember, mivel szüksége van rá,
hanem azért, hogy módja van benne».</p>
<p>Mikes volt a legfiatalabb legény a rodostói száműzöttek között,
azért, hogy mint aféle irással bibelődő embernek, kopaszodott is a
tarkója. Annálfogva a sok öreg sas között eddigelé versenytárs
nélkül állt. Ha a fejedelem messzebb útra rándult ki vadászatokra,
ő rá bizta, hogy az alatt őrizze meg az özvegy asszonykát, a mi az
ő szivének nagyon is jól esett. Ő kezdett el feszengeni, s
figyelmezteté Györgyöt.</p>
<p>– Gondoljunk már a hazatérésre, herczegem. Elsőt doboltak a
várban.</p>
<p>– Hadd doboljanak! Az a misére szól. Én nem tudok imádkozni.</p>
<p>Az özvegynek az arcza e szóra a legőszintébb ijedelmet fejezte
ki. Összecsapta a kezeit.</p>
<p>– Nem tud imádkozni? (Aztán egyszerre a szánalom jelent meg az
arczán.) Szegény kis herczeg! Hát aztán mikor valami nagy baja van,
mikor veszélyben forog: mit csinál, ha nem tud Istenhez
fohászkodni. No én megtanítom kegyelmedet imádkozni. Az lesz a
legelső. Holnap mindjárt.</p>
<p>– Ide jöjjek?</p>
<p>– Nem. Hanem a Panajia görög kápolnába. Ott van az én áldott
férjem eltemetve. <span class="pagenum"><a name="Page_347" id=
"Page_347">-347-</a></span></p>
<p>– Megtanulok kegyelmedtől imádkozni magyarul.</p>
<p>Mikes Kelemen ugyancsak zsurolta már a talpával a padlót. Ideje
volna már az elmenetelnek.</p>
<p>Az özvegy olvasta az arczáról a kamarásnak a nyughatatlanságát,
de eléje vágott:</p>
<p>– Oh bizony addig, a míg ozsonnát nem adtam kegyelmeteknek,
tőlem el nem mennek. Az volna szép! Ha a látogatók egy magyar
asszonynak az asztalától megvendégeletlen távoznának.</p>
<p>Mikes Kelemen hasztalan szabódott, hogy ők most végezték az
ebédet; meg hogy az alikői keserűsós kúra után még hat hétig kell
dietát tartani: Zsuzsika minden válaszszal készen állt.</p>
<p>– Tudom én, hogy mit szabad és mit használatos az alikői fürdő
után az asztalra hozni. Betanított engem arra az én megboldogult
nevelőanyám, a drága jó Krisztina grófné. Nem lesz más, mint
töltött galamb, gyömbér befőttel. Ez a gyönge gyomruaknak való.</p>
<p>A töltött galamb, meg a gyömbér befőtt pedig szintén a gyöngéje
volt Mikes Kelemennek. Ezzel vissza lehetett tartani. És aztán el
kellett néznie, hogy a Zsuzsika valamennyi galambmájat mind a
György tányérára szedegeti. Azt pedig ő is szerette: t. i. a galamb
máját. De az ő porcziója keserű volt. Bizonyosan rábocsátotta az
epét a szakácsné! Azok a galambmájjal kinálkozó kétágú villák mind
az ő szivén jártak keresztül. Ez alatt is egy csomó magyar szót
tanult meg a herczeg: «kérem, – köszönöm, – elég, galamb, – kés, –
villa, – pohár, – bor, – áldomás, – «szállok kendnek!» – «állok
elibe!» Ha ez így megy, a grammatica vivában nagyon hamar a
«gyakorlatokra» fog kerülni a sor.</p>
<p>Még soha ilyen jó étvágygyal nem látták enni a herczeget.</p>
<p>De hát kitünő konyhája is volt az özvegy grófnénak.</p>
<p>A rövid ozsonna, melyben nem volt más, csak töltött galamb, meg
gyömbér befőtt, természetesen hétféle fogásból <span class=
"pagenum"><a name="Page_348" id="Page_348">-348-</a></span> állt,
alig akart vége szakadni, s az mind egyszerre kedvencz étele lett a
herczegnek. A drága jó levelen sült, meg a húsos pite különösen
megnyerte tetszését, s miután azoknak a készítésmódját is előadta a
háziasszony, annálfogva folyvást annak a beszélő száját kellett
nézni, hogy a kiejtését a szavaknak jobban felfoghassa.</p>
<p>Zsuzsika grófné, magyar asszonyok szokása szerint,
kifogyhatatlan volt a kinálkozásban. A mellett egyik perczben
könyezett, a mikor eszébe jutott, hogy ez volt az ő szeretett
Miklósának is a kedvencz étele, meg hogy ezt a liktáriumot a
felejthetlen Krisztina grófnőtől tanulta; a másik pillanatban
megint jó kedve volt. Mikes Kelemennel is sokat évődött, úgy téve,
mintha ő járna utána, s az játszaná a bibliai Józsefet.</p>
<p>Az meg aztán boszújában annál többet evett.</p>
<p>– No ha mink az éjjel tüzes tatárokkal nem álmodunk, hát soha
sem, dörmögé a kamarás úr, az ozsonna végén szürcsölve a
meggypálinkát a hosszúnyakú egyesből.</p>
<p>Egyszer mégis csak vége szakadt a rövid ozsonnának. Az urak
búcsút vevének a háziasszonytól, megajándékozták a cselédeket, s
aztán felülének a lovaikra.</p>
<p>Györgynek a paripája azt követte, hogy egyre oldalt fordulva
lépegetett előre, ez által kényszerítve a gazdáját, hogy folyvást
visszanézzen, a míg csak láthatja azt a házat, a melynek a
tetejéről kendővel integetnek utána búcsúüdvözletet.</p>
<p>Mikor aztán a szűk utczák elnyelték a lovagokat, György
egyszerre nagyon beszédessé vált. Nem tudott kifogyni a
dicséretéből ennek a csodahölgynek, a kihez hasonló asszonyt ő soha
sem látott. Ezzel lehet tréfálni, enyelegni, minden szót fölvesz,
semmi meg nem sérti és azért mégis olyan tiszteletet tud maga iránt
fentartani, mint egy királyné.</p>
<p>Mindenképen jó kedvre volt hangolva a herczeg. Előre vágtatott s
a szemközt jövő vásárosokat a saját nyelvükön <span class=
"pagenum"><a name="Page_349" id="Page_349">-349-</a></span>
üdvözlé: a törököket «szelim alejkum»-mal, a görögöket «pola
téti»-vel; egyszerre olyan nagy lingvista lett.</p>
<p>A hátra maradt két kisérő ógott-mógott.</p>
<p>– Bolond dolog lesz ebből!</p>
<p>– Hogy elfelejtette egyszerre a szép Iót!</p>
<p>– Pedig az azon kezdte, hogy a nyakába ugrott s
összecsókolta.</p>
<p>– S megesküdött vele a holdvilágnál.</p>
<p>– Pater Oloferno áldása mellett.</p>
<p>Mikor aztán megint a tengerpartra kijutottak, akkor meg bevárta
a kisérőit György s elragadtatással beszélt nekik a tengerről.</p>
<p>– Van-e ennél fölségesebb látvány? Nézze kegyelmed azt a
végtelennek látszó sima tükröt! Mennyi változatosságot mutat. Amott
zöld, mint a pázsit, itt meg már biborszínű, ni ott a tulsó partnál
meg egészen sötétkék. Azok a halászbárkák a fehér vitorlákkal
olyanok, mint valami nagy hattyúmadarak.</p>
<p>Itt egyszerre elhallgatott. De mind a ketten kitalálták a titkos
gondolatját: «Milyen gyönyör lehet egy ilyen halászbárkán
«párosával» ama tündérvilág fölött végig repülni».</p>
<p>Bizony vacsorára doboltak már a fejedelem kastélyában, mire
hazaérkezének.</p>
<p>A fejedelem nem tett semmi szót az elmaradás miatt. Csak a
vacsoránál, a midőn látta, hogy György hozzá sem nyúl az ételhez, a
két kisérő úr is csak tisztesség végett majszol valamelyest
foghegyen, mondott annyit, hogy «előre tudtam, hogy majd jól tartja
a fiút galambmájával a menyecske!»</p>
<p>(Hiszen ha csak a májával tartotta volna jól!)</p>
<p>A vacsora utáni «amabilis confusio» alatt úgy eltűnt a herczeg
az étkesteremből, hogy senki sem vette észre.</p>
<p>Csak a társaság szétoszlása idején, mikor Pelargus kereste, hogy
hazavigye, akkor jöttek rá, hogy az új ruhái mind le vannak rakva a
tornáczban, egész a szattyán <span class="pagenum"><a name=
"Page_350" id="Page_350">-350-</a></span> csizmáig. A herczegnek
tehát mezitláb, «in puris indusiis et perisomatibus» kellett
valamerre elosonni.</p>
<p>De senki sem látta, hogy merre osont el.</p>
<p>Nosza futott szét az egész társaság herczeget keresni! A
fejedelemnek tudtul sem merték adni a dolgot, minthogy már aludni
tért vala. Azon okból doboltatni, trombitáltatni sem mertek, hanem
szaladgáltak szerteszéjjel, kérdezősködve okostól, bolondtól, nem
látta-e a herczeget, vagy a hogy a magyarok mondják: «keresték őt
égen, földön és padláson». Ő azonban egyik helyen sem volt
található, mivelhogy vacsora után leszökött a tengerpartra, ott
felbérelt egy kaikdzsit, attól leczkét vett a csónakkal való
vitorlázásból, csak éjfél felé került vissza; azalatt nagy vizeket
bejárt a Propontison.</p>
<p>Szegény Mikes és Pelargus uraimék majd megőszültek ez alatt a
nagy rettegéstől.</p>
<p>Mikor aztán György herczeg visszakerüle, csurom víz, nagy
csatakosan, térdig és vállig felgyűrkőzve, akkor erélyesen
remonstrálának előtte, hogy ilyen bolondságokat többé ne
cselekedjék!</p>
<p>Akkor aztán még neki állt feljebb! Hogy «hiszen ha megigértem a
szép Zsuzsikának, hogy elviszem a tengerre vitorlás-csónakázni, hát
akkor okvetlenül kell értenem a vitorlás-csónakázáshoz! Ez már csak
egész syllogismus!»</p>
<p>Erre aztán a két philosophus azt mondá neki: hogy «majorem
concedo: minorem nego!» nem kellett volna megigérni a szép
özvegynek a vitorlás-csónakázást.</p>
<p>De hát van is a fiatal emberrel szemben a logikának hatalma!</p>
<p>Másnap reggel a mint a misére hivó dobszó harmadszor is
elhangzott, György minden értekezés nélkül elhagyta a kastélyt s
elindult gyalog a Panajia görög kolostort felkeresni.</p>
<p>Könnyű volt arra rátalálni a görög negyedben, ámbátor tornya nem
volt. Harangozni nem szabad a muzulmán városokban, azért toronyra
sincs szükség: egy keményfatábla, <span class="pagenum"><a name=
"Page_351" id="Page_351">-351-</a></span> melyet két kalapácscsal
ütögetnek, hivogatja össze isteni tiszteletre a hivőket.</p>
<p>Mikor György megérkezett a kápolnához, már akkor annak nyitva
volt az ajtaja; egy nagy süveges és nagy szakállas barát már ott
várta az ajtóban; kevéssel beérte: egy piaszter elég volt neki, s
onnan egyenesen odavezeté Bercsényi Miklós befalazott
síremlékéhez.</p>
<p>Az özvegy már ott volt a márványkő-sarcophag széles talpazatán
térdepelve.</p>
<p>Némán inte a herczegnek, hogy foglaljon mellette helyet.</p>
<p>György is odatérdepelt a szép özvegy mellé.</p>
<p>Bercsényiné aztán elkezdé halkan, érthető szóval elmondani a
Miatyánkot, összetett kezeit a márványkoporsó párkányára
támasztva.</p>
<p>György figyelmesen nézte az asszony imádságos kis száját s
igyekezett utána mondani – a nem értett szavakat.</p>
<p>(Az, a kihez e szavak felküldetnek, bizonyosan megérti
azokat.)</p>
<p>Azután elimádkozá az özvegy az «Ave Máriát», majd a «Credót»,
mind magyar nyelven.</p>
<p>A hátuk mögött ott állt a görög kalugyer, s görögül mondta
utánuk a litániát.</p>
<p>Akkor megint elől kezdte az özvegy a Miatyánkon, folytatta az
Üdvözleten, végezte a Hiszekegyen s ez így ment tovább.</p>
<p>György azt hitte, hogy ez mind az ő oktatására történik.</p>
<p>Mikor már tizedszer is elrecitálta a szép ajkak által eléje
diktált szent mondatokat, azt mondá a szép Zsuzsikának:</p>
<p>– De már most elég lesz, édes lelkem! Isten ugyse, könyv nélkül
tudom már mind a hármat!</p>
<p>Erre szelid, áhitatteljes arczczal néze a szemébe az özvegy s
halkan szólt hozzá: <span class="pagenum"><a name="Page_352" id=
"Page_352">-352-</a></span></p>
<p>– Ne gondolja azt a herczeg, hogy az imákat a kegyelmességed
oktatására mondám fel: én az én megdicsőült uramnak a lelki
üdvösségéért imádkozom.</p>
<p>S még kétszer mondta el mind a hármat. Tizenkettő volt a
fogadalom. Akkor állt fel a térdéről az asszony.</p>
<p>S már akkor másfél éve volt annak, hogy Bercsényi örök álmát
aludta a márványkő alatt.</p>
<p>Mikor kijöttek a kápolnából, a szentelt vizet kölcsönösen
egymásnak nyújtva, azt kérdezé György az özvegytől:</p>
<p>– Így megy ez mindennap?</p>
<p>– Bizony így megyen minden nap.</p>
<p>– Hát ilyen hosszan tart a magyar nők hűsége?</p>
<p>– Édes herczeg. Mi magyarok, a kik itt a Propontis partján
száműzetésben élünk, már tíz év óta lakunk itten. Engem nyolcz éves
koromban hozott el a hazámból az én nevelőanyám, Krisztina grófnő;
annak már tizenhat esztendeje mult. Hátha mi mindannyian e
tengeridő alatt hűségesek voltunk ahhoz, a kinek az arczát nem
láthatjuk, a kinek a szavát nem hallhatjuk, a magyar hazához, hogy
ne volnék én hűséges ahhoz, a kinek mindig csak a szeretetét láttam
s jó szavát hallottam?</p>
<p>György most kezdett elbámulni.</p>
<p>Ez az asszony nem a Lodoiszkák s nem az Iók képmása. Ez valami
másforma lény! Érthetetlen valami!</p>
<p>Majd megismeri még jobban is s akkor meg fogja érteni.</p>
<p>– Ne kisérjen kegyelmed haza! Térjen vissza a fejedelmi
kastélyba.</p>
<p>György elmerengve tért vissza a kastélyhoz.</p>
<p>Ebéd után, mikor felálltak az asztaltól, ő maga kezdte el az
imádkozást s szép tiszta kiejtéssel mondá el magyarul az Úr
imáját.</p>
<p>A fejedelem keblére ölelte a fiát, s az urak oda tódultak hozzá,
s kiki ott csókolta, a hol érte. Olyan jól esett nekik, hogy a
fejedelemfi az ő apáik nyelvén imádkozik! <span class=
"pagenum"><a name="Page_353" id="Page_353">-353-</a></span></p>
<p>Csak Mikes Kelemen vakarta a füle tövét, odadörmögve
Pelargushoz:</p>
<p>– Ez nem történik Isten hirével!</p>
<p>György másnap már nem a görög kápolnában kereste a találkozót a
szép özvegygyel, hanem rábeszélte a két Mentorát, hogy a franczia
etiquette szabályok szerint, ha az ember valamely uri háznál
vendégségben volt, ott – intra octavam – vizitet tenni tartozik.
Ezt így tanította dicső mestere, Wammána. Annálfogva ismét
látogatást tevének Bercsényinénél, de ezúttal csak rövidet; úgy,
hogy lovaikat be sem kötötték az akolba.</p>
<p>Magyar szavak tanulásáról természetesen szó sem volt ez
alkalommal. György diplomatai furfanggal mind csak azt akarta
kitudni, hogy minő életrendet tart naponta a szép özvegy?</p>
<p>Aztán szép illedelmesen visszatértek a város tulsó végére.</p>
<p>Mindenkinek feltünt, hogy György egyszerre átváltozott: jókedvű,
kötekedő lett, mindenkit bátyámuramnak czímzett; de még jobban
feltünt az, hogy egyszerre olyan nagy barátja lett a vadászatnak.
Nemcsak hetenkint kétszer, a mikor a fejedelemmel együtt az egész
udvar cserkészni indult, követte ő is a dicséretes példát s lőtt a
nyulak után, a hol meglátta őket, a mitől azok még jobban futottak:
– hanem naponkint felkapott a paripára s két agarat véve maga
mellé, elindult egyedül agarászni.</p>
<p>Mikesnek nagyon gyanus volt ez az agarászás.</p>
<p>Annál inkább, mert György soha sem hozott haza nyulat, pedig
félnapig is odakóborolt.</p>
<p>Egyszer, hogy hogy nem, eszébe jutott Mikesnek, egy szóra
ellátogatni Bercsényiné lakására. Hát a mint belép az ajtón,
egyszerre csak a nyakába ugrik mind a két agár (régi ismerősök
lévén).</p>
<p>Nem is ment aztán be a házba, hanem visszafordult.</p>
<p>Most már bizonyos volt, hogy György szerelmes, az <span class=
"pagenum"><a name="Page_354" id="Page_354">-354-</a></span>
egyetlen szép asszonyba, a kivel a bújdosó szóba állhat ez idegen
földön.</p>
<p>De bele szeretett volna az Zsuzsikába a nélkül is.</p>
<p>Igazi ős typusa volt az a magyar asszonynak, a milyenek voltak a
magyar férjhez ment nők (még aztán sokáig; még e század első
felében is), szabadszájú, tréfát megértő: a ki előtt minden
bohóságot, a mi megtörtént, el lehet mondani, semmin meg nem
botránkozik, nagyot nevet rajta; hanem aztán a min elbeszélve
nevet, azt titokban meg nem teszi. Nem biráskodik az a mások
erkölcse fölött, csak a saját magáét tartja rendben. Nem kell azt
félteni: saját magát félti. Tudja jól, mi a rossz, s megtartja a
jót.<a name="FNanchor_111" id="FNanchor_111"></a><a href=
"#Footnote_111" class="fnanchor">111)</a></p>
<p>Egyszer az egyedül folytatott társalkodás közben azt kérdezé
György Zsuzsikától:</p>
<p>– Meddig fogja még kegyelmed ezt a gyászruhát viselni?</p>
<p>– Holtig.</p>
<p>– Ki kényszeríti rá?</p>
<p>– Az a név, a mit én viselek, nem olyan, mint a gyászfátyol, a
mi a viselésben megfakul, hanem olyan, mint az ősz haj, a mi
évről-évre fehérebb lesz. A Bercsényi nevet nem lehet
fölcserélni.</p>
<p>– De hát egy még fényesebb névvel!</p>
<p>– Ne mondjon ilyen szót, édes herczeg: ez nem tréfálni való.</p>
<p>– Nem tréfálok. Komolyan mondom.</p>
<p>– Akkor nem ismeri kegyelmed azt, a kiről beszél.</p>
<p>– Magamról beszélek.</p>
<p>– Azért mondom, hogy nem ismeri.</p>
<p>– Hogy én nem ismerem magamat? <span class="pagenum"><a name=
"Page_355" id="Page_355">-355-</a></span></p>
<p>– Nem! Majd ha egyszer ki fog kegyelmed lépni a nagy világba:
akkor egyszerre meg fogja tudni, hogy kicsoda? Kegyelmed nem az a
mindennapi halandó, a kit a többiek mértékével taksálnak.
Kegyelmednek külön sorsa van. Más embert ha a szive megindít, mehet
arra, a merre a szive indítja. De kegyelmednek szabott útja van, a
melyről se jobbra, se balra le nem léphet.</p>
<p>– Nem értem ezt.</p>
<p>– Világosabban megmondom. Kegyelmed, ha egy nőt megszeret:
legyen az grófnő, herczegnő, marquisnő: feleségül nem veheti, csak
balkézre. No hát ez szokás külföldön, de a magyaroknál ez nincs
bevéve.</p>
<p>– Ki mondta ezt kegyelmednek?</p>
<p>– Volt itt Rodostóban, a bujdosók táborában egy hölgy, a kitől
ezeket a szokásokat tudom. Eszterházy tábornok második házasságbeli
felesége: egy lengyel nő. Ez is balkézre volt a gróffal megesküdve.
Igen derék asszony volt. A gróf minden társaságba elhordta magával,
Bercsényinénél is sokszor megfordult. De soha ahhoz a többi
asszonyságok egy szót nem intéztek. Ha Bercsényi grófnénak volt
valami szava hozzá: nekem mondta meg, általam izenteté meg neki, ha
mindjárt ugyanabban a szobában voltak is. Még mikor a nagy pestis
kiütött is Rodostóban, hogy az egész fejedelmi udvar kényszerült
távol a várostól sátorokat ütni fel, azokban tanyázni: a többiek
mentek keletre a fejedelemmel, Eszterházy a lengyel feleségével
annál távolabb nyugatra, ott meg is halt pestisben. S mikor az
özvegye odajött hozzánk a férje halálát bejelenteni, éjnek idején
gyalog, meg sem hagyták ott pihenni: visszaküldték a halottjához
azonnal. Ettől tudtam meg, hogy milyen veszedelem a magasan
született uraknak a szerelme. Kegyelmed csak balkézre házasodhatik:
így is kaphat franczia marquisnőt, de magyar grófnét nem.</p>
<p>– De hát mi kötelez erre engem, ha én nem úgy akarom?</p>
<p>– Édes herczeg! A kegyelmed sorsában annyi az irigyelni
<span class="pagenum"><a name="Page_356" id=
"Page_356">-356-</a></span> méltó, mint a szánakozásra való.
Kegyelmedet kötelezi a születése. Nem az atyai vérnél fogva.
Rákóczy Ferencz dicső alak: egy nemzet vezére, Erdély fejedelme; de
azért mégis csak hűbéres fejedelem; hanem az édes anyja egy kicsiny
német uralkodóháznak a leánya, a ki rokonságban áll a Bourbonokkal:
ennek a «vére» nemesíti meg az ön szivét annyira, hogy azt másnak
nem ajándékozhatja, mint uralkodó fejedelmi sarjnak. Az lehet
kancsal, csámpás, görbe, mégis az öné. Más között nem
válogathat.</p>
<p>– Hát a franczia király nem vette-e el Leszczinszka Máriát? a
lengyel bújdosó szegény leányát?</p>
<p>– De az a bújdosó egy elűzött király! Korona nélkül is felséges
úr. Fogadja kegyelmed a sorsát: örüljön az életnek, s ne rontsa el
a másét.</p>
<p>Az ellenállás még csak jobban fokozta György szenvedélyét.</p>
<p>Reggel korán már a lovára vetette magát s este került haza,
kergette a fenevadak legkegyetlenebb fajtáját: a kielégítetlen
szerelmet. Mikor este hazakerült, habzott a ló a tajtéktól.</p>
<p>Később már a lovon nyargalászás sem elégítette ki; kibérelt egy
vitorlás bárkát, s bekalandozta vele a kis-ázsiai partokat; a
legnagyobb szélben, viharban koczkára téve az életét.</p>
<p>A fejedelem úgy tett, mintha mindezekről tudomást sem venne.
Kevés beszédű volt, gondolatait nem mondta el, hanem leírta. A mi
ideje maradt az ájtatoskodásból, azt délelőtt irással, délután kézi
munkával tölté. S mikor ott ült az asztalfőn étkezés alatt
elmerengő tekintettel, senki sem merte őt megszólítani. Ha valakire
megharagudott, azt azzal bünteté, hogy nem szólt hozzá.</p>
<p>A mióta Bercsényiné határozottan arra kérte Györgyöt, hogy ne
látogasson el többet hozzá, a szerelmes ifju megtartá ugyan a
tilalmat: azonban minden reggel elment a Panajia-kápolnába, elébb,
mint az özvegy odajövetelének <span class="pagenum"><a name=
"Page_357" id="Page_357">-357-</a></span> az ideje volt, s oda
annak a síremléknek a márványtalapjára, a melyen ő térdepelni
szokott, egy kis nefelejts koszorút tett le; azután tovább
ment.</p>
<p>Ezt tudták a kamarás urak is.</p>
<p>Egy napon bátorságot vőn Mikes Kelemen, hogy a hallgató
fejedelmet megszólítsa abból az alkalomból, hogy a franczia hajó
indulni készül vissza Marseillebe: tehát ideje volna azt a franczia
királyhoz küldendő gratulatiót útnak indítani.</p>
<p>A fejedelem szó nélkül felnyitá az iróasztala tetejét s kivette
a kéziratot, családi pecsétjével lezártan s egy erszény pénzt
mellékelt hozzá.</p>
<p>– Adja kegyelmed Pelargusnak.</p>
<p>– Pelargusnak parancsolja átadni a megbizást?</p>
<p>– Kegyelmed tanácsára cselekszem.</p>
<p>– Megfontoltam azóta a dolgot. «Sapientis est consilium mutare
in melius». Mégis tanácsosabb lenne György herczeget bízni meg ezen
missióval. Pro primo: ő felsége XV. Lajos sokkal jobban
megtisztelve érezné magát az által, ha e gratulatiót vérbeli rokona
adná a kezébe, mintha egy simpla nemes teszi azt le a trónja
zsámolyára. Pro secundo: György herczeg egyúttal szót emelhetne a
fejedelem ügyében is a királynál, a ki most épen kedvező indulatban
fog lenni. Pro tertio: Pelargus nem is tud jól francziául, ellenben
György herczeg úgy beszéli azt, mintha anyanyelve volna. Pro
quarto: György herczegnek az itteni lézengése valóságos siralom és
kínlódás. Se ifju korához méltóan mulatozni, se elmetehetségéhez
megkivántatólag pallérozódni bizonyára itt a mi számkivetésünk
helyén semmi alkalmatossága nincsen. Pro quinto: a franczia
udvarnál a herczegünket rangjához illő nevelésben fognák
részesíteni, hogy egykor aztán mind a tudományokban, mind a katonai
ismeretekben tökéletesülve, mint hazájának megszabadítója állhatna
elő, ha annak az ideje eljön. <span class="pagenum"><a name=
"Page_358" id="Page_358">-358-</a></span></p>
<p>A fejedelem arczán szelid mosoly derengett. Azt mondta rá:</p>
<p>– És «pro coronide»: a szép Zsuzsika is felszabadulna a tüzes
ostrom alól.</p>
<p>A kamarás úr a szeme fehéréig pirult, hogy a fejedelem így
kitalálta a legvégső gondolatját.</p>
<p>– Bizony ez is megjárja egy argumentumnak.</p>
<p>– No hát erre a gondolatra vadászunk még előbb egyet, mondá a
fejedelem, visszatéve az iratot és az erszényt az irószekrényébe.
Most hozták nekem hirül, hogy a hegyek közül egy párducz vetődött a
tanyák közé s az a nádasba vette magát, a honnan kiszáguldoz a
legelőkre s sok birkát leöldösött már, holnap érte megyünk,
felverjük és elfogjuk.</p>
<p>– De a franczia hajó holnap már indul.</p>
<p>– Tudom, de nem egyenesen Francziaországba, hanem elébb egy utat
tesz Odesszába: valami szállítmánya került. Onnan még egyszer
visszatér s akkor azután felveszi a mi követünket, a ki a királyhoz
írt levelemet elvigye. S ha György fiamnak kedve lesz hozzá, hogy ő
vigye el, akkor rábizhatjuk, bárha nehezére fog esni a szivemnek,
hogy tőle ismét megváljak. Én azonban semmi erőltetést nem
használok.</p>
<p>– Bizony pedig nem ártana! Mert az ilyen fiatal sziv, a maga
gerjedelmében mindenféle veszedelmekbe képes hanyatthomlok ragadni
az emberét.</p>
<p>– E felől legyen megnyugodva kegyelmed. Semmi baj sem fog
történni.</p>
<p>– Én csak a magyar példabeszédre hivatkozom: «a mit a jobbkéz
ád, azt ne tudja meg a balkéz». De hátha a «balkéz» talál valamit
adni, azt jó lesz megtudni a jobbkéznek.</p>
<p>A fejedelem elérté a metaforát.</p>
<p>– Csak maradjon kegyelmet békében. «Fata viam inveniunt,» ez
volt Apafi Mihály jelszava. Nekünk se lehet más. György fiamnak az
erényére ugyan ne adjon kegyelmed <span class="pagenum"><a name=
"Page_359" id="Page_359">-359-</a></span> egy réz oszporát se
zálogba; hanem a szép Zsuzsikának a tiszta kharakteréért a tüzbe
teheti kegyelmed a kezét.</p>
<p>Ennek a mondásnak még egy fejcsóválással sem volt szabad
ellentmondani.</p>
<p>Mikes Kelemen tudatta az urakkal az örvendetes vadászhirt, hogy
holnap egy kóbor párduczot fognak felverni a nádasból. Ez még
Györgynek is örömet okozott. Az az állat, mely kosokat tép
szélylyel, csak nem lehet vadmacska.</p>
<p>A vadászat neme is egészen új volt: lóháton, dsiriddel, hajító
kelevézzel.</p>
<p>Másnap kivonult az egész úritársaság, valamennyi csatlóssal,
lovászszal, a nádas felé. A párducz épen akkor hurczolt el egy
toklyót a hosszuszarvú nyájból, lehetett látni a csapáját a sűrű
nádbozót között, a honnan a kopók nagy hamar fölverték. Györgynek
kedvezett a szerencse: az ő kelevéze találta el a dúvadat a
lapoczkáján. Annak még akkor is volt annyi ereje, hogy vissza
tudott fordulni a vadászára s felugrott a lovának a nyakára,
szügyébe vágva a körmét. Itt azonban György a vadász késével
leszúrta s aztán nagy diadallal hozták haza a troféumot.</p>
<p>Györgyöt a fejedelem is megdicsérte. Az gyönyörű kelevézhajítás
volt. Tizenöt lépésnyiről.</p>
<p>– Mernék fogadni egy erszény pénzbe egy dinár ellen, monda Mikes
Kelemen Pelargusnak, hogy ennek a párducznak az irháját a Zsuzsika
fogja viselni palástgallérnak.</p>
<p>No ugyan elveszítette volna szépen a fogadását!</p>
<p>Mikor a vadásztársaság visszatért Rodostóba, épen akkor
hangzottak a búcsúlövések a franczia hajóról, mely a magas tengeren
tova vitorlázott. Az urak hazaérkezve a fejedelmi tanyára, még
sokáig néztek utána perspectivával.</p>
<p>A jól megszolgált vacsora után, György azt mondá, hogy ő most
azonnal elviszi a lovát, melyet a párducz megsebesített, a
zsidóhoz, a kitől vette, s ott hagyja nála ápolás alatt, s addig is
cserébe mást hoz el helyette. <span class="pagenum"><a name=
"Page_360" id="Page_360">-360-</a></span></p>
<p>Azonban dehogy ment ő a lovával a zsidóhoz: begyógyul az a seb
magától is; átkoczogott a város végére, Bercsényiné lakásához. A
mai nagy felhevülés után egész jussát tartotta hozzá, hogy
hőstettével eldicsekedjék a szép özvegynek.</p>
<p>Szép holdvilágos volt az éjszaka. No hiszen a ház ajtaján be nem
eresztik ilyenkor; de azért beszélhetnek egymással: ő maga a
nyeregben ülve, a szép asszony meg a ház párkányán.</p>
<p>De már messziről megdöbbenté, hogy a ház ablaktáblái mind tárva
vannak. Mikor odaért, benézett egy ablakon: üres volt végül-végig
valamennyi szoba, a holdvilág keresztül sütött rajta.</p>
<p>Az a szállítmány, a mit a franczia hajó ezuttal Odesszába vitt,
a szép Zsuzsikának a háztartása volt. Bercsényi özvegye elköltözött
Lengyelországba.</p>
<p>Már előtte való nap tudatta ezt bucsuvevő levelében a
fejedelemmel. Elfutott a nagy kisértés elől. Ezért mondta Rákóczy
Mikesnek, hogy bizony tűzbe teheti a kezét a szép Zsuzsika
erényeért.</p>
<p>A másnapi ebéd nagy hallgatás között ment végbe. Senkinek sem
volt kedve a szót megkezdeni. Mikes Kelemen úgy nézte végig az
ételfogásokat, mintha fogadott bőjtje volna. György pedig azt
jelenté, hogy nem jól érzi magát a tegnapi vadászat után. A
fejedelem küldött is neki egy ejtel alikői keserű sós vizet, s
később a borbélyát is megbizta, hogy nézzen utána, használt-e a
fiának a panacea. A borbély visszatérett örvendezve referálá, hogy
nagyon is meghasznált a keserű víz a herczegnek; mert egyszerre
kiugrott az ágyából; de még jobban bevált a vizet vivő inasnak;
mert annak hideg fájás volt a tomporában, sántított, de a mint a
herczeg a hátához vágta a keserű vizes flaskát, egyszerre kiállt a
lábából a fájás, úgy elszaladt, mint egy nyúl. Szerencse, hogy a
flaska nem cserépből volt, hanem kobakból.</p>
<p>Az ebéd utáni rövid ájtatoskodást végezve, a fejedelem
<span class="pagenum"><a name="Page_361" id=
"Page_361">-361-</a></span> rendes szokása szerint az esztergályozó
mühelyébe ment. Egy olyan széket fundált ki, a mi darabokra
szétszedhető s tábori ágynak is elnyujtható. Mikor az eszterga
kerekét hajtotta, a forgácspattogástól alig hallotta, hogy valaki
belép a műhelyébe. Különben is mehetett hozzá bejelentés nélkül
olyankor boldog boldogtalan.</p>
<p>Csak akkor vette észre, hogy György áll a háta mögött, mikor egy
perczre az eszterga megállt.</p>
<p>Az ifjunak az arcza olyan halavány volt, mintha valami nagy
lázból kelt volna fel.</p>
<p>– Jobban vagy-e, fiam?</p>
<p>– Egészen jól vagyok.</p>
<p>– Mit kivánsz tőlem?</p>
<p>– Azt, hogy taníts meg engem is esztergályozni.</p>
<p>Ebben az egy szóban annyi kétségbeesés volt kifejezve, annyi
keserűség összegyüjtve, annyi jajszó elmondva, hogy a fejedelemnek
a szive elszorult. Az a nagy sziv, mely egy ország keservét be
tudta fogadni: nem volt elég ennek az egy szónak! Keblére ölelte a
fiát, s erős mellének görcsvonaglásai éreztették, hogy a kitörni
akaró zokogást fojtja vissza.</p>
<p>«Taníts meg engem is esztergályozni!»</p>
<p>– Nem! fiam. Te nem fogod az apádnak a mostani mesterségét
megtanulni. Hanem bele fogsz okulni abba, a miben apád mester volt
hajdan. Jer velem az irószobámba.</p>
<p>Azzal a fejedelem lesimítá dús szürke szakálláról a belehullott
faréjt, felölté a kabátját s a fia vállát átölelve, bevezeté őt
maga mellé, s iróasztala fiókját felnyitva, elővett abból egy ezüst
tokot, abból kikeresett egy pergament s átnyujtá neki:</p>
<p>– Olvasd el ezt.</p>
<p>Az volt II. Rákóczy Ferencznek a végrendelete.</p>
<p>György felnyitá az irást, s meglátva annak a czimét, megcsókolá
az aláirt nevet s ismét összehajtva a pergament, visszanyujtá az
atyjának. <span class="pagenum"><a name="Page_362" id=
"Page_362">-362-</a></span></p>
<p>S aztán a keblébe nyulva, elővevé annak az iratnak a
másolatát.</p>
<p>– Szivem fölött hordom a mását; de még a szivemen belül is.</p>
<p>– Tehát még is átadták neked a bécsi pártfogók? Ezt még Pelargus
sem mondta el nekem.</p>
<p>– Nem tudta.</p>
<p>– Miért nem mondtad meg neki?</p>
<p>– Féltem, hogy el fog szomorodni rajta.</p>
<p>– Nem, fiam. Az én végrendeletem ne szomorítsa el az én hazám
szülötteit. Csak az én életemnek a zárószava ez, nem annak az
ügynek, a melyért éltem. Én érzem, hogy el vagyok mulva; de
Magyarország, de a népszabadság nem mulik el soha. Isten küldött,
Istenhez térek vissza. Majd fog küldeni mást, a mikor az idők
teljessége eljön. Sujtja most azokat, a kiket szeret, mint a jó apa
megvesszőzi a szeretett gyermekét; de ha a próbát kiállta, fel
fogja emelni és jobbjára ülteti. Megláttad, a mit látni óhajtál:
apádat és a bujdosók telepét. Szomorú egy tanya. Még a romjai
sincsenek itt már a hajdani hatalomnak, dicsőségnek. Elmondta
előtted Pelargus szabadságharczunk történetét. Megérthetted belőle,
hogy az a had, mely Magyarország és a szabadság zászlóit
diadalról-diadalra vezette, s melyet csak Isten keze törhetett meg
véletlen csoda által, nem egy gyülevész volt, hanem rendezett
hadsereg: vezetve, kormányozva tapasztalt hadvezérek által, kik a
hadi tudományokban a császári hadseregnél és csatamezőkön lettek
kimívelve. Nincsenek már velem. Elhaltak, elhagytak. A ki fiatal
volt, fegyverfogható férfi, az mind elment az ifjú Eszterházy és
Bercsényi vezetése alatt Francziaországba, most franczia zászló
alatt szolgál. A kik velem maradtak, ez a maroknyi hű csoport, mind
a világból kimaradt ember, jó keresztyén, becsületes hazafi: de
ezekkel én, még ha hivatnám is, hadjáratot nem kezdhetnék. Hát a
kik otthon maradtak, gondolnak-e még rám? Igen is gondolnak! Egy
törvényczikket hoztak, mely <span class="pagenum"><a name=
"Page_363" id="Page_363">-363-</a></span> számkivetésemet kimondja.
A hatalmasságok, a kik hajdan szövetségeseim voltak, most még a
nevemtől is elfordulnak. Nagy tetteim, erős dolgaim, a miket az ő
javukra tettem, ma már bűnszámba mennek. Bizom az Istenben, ha
megengedte, hogy eltemessenek, meg is enged halni. De te örökében
maradsz az én nevemnek és az én lelkemnek. Áldom az Urat, hogy
megengedett látnom, hogy megismerhettelek. Saját ifjú alakomra
ismerek benned. Dicsérendő és elvetendő indulatok mind oly számban
vannak a te ifjúi szivedben, mint az enyimben voltak. Ugy kell
azokat fogadnunk, a hogy adva vannak. Tökéletes emberek nincsenek a
világon; de tökéletesíthetők mindannyian. Neked most el kell
hagynod ezt a mi szomorú tanyánkat, a hol számodra se öröm, se
munka nem kinálkozik. Fájni fog a szivemnek, hogy ismét elszakadsz
tőlem; de kötelességem a fájdalmat megtagadni.</p>
<p>György sirva borult atyja lábaihoz, annak a térdeit
átölelve.</p>
<p>A fejedelem nyugodtan folytatá.</p>
<p>– Én tégedet elküldelek a francziák királyához, ki téged
fejedelmi jó indulattal fog elfogadni. Azt a lehetetlenséget, a mi
apádnak utját állja minden határon, te nem fogod magad előtt
találni. Mint fejedelmi rokonnal, úgy fog veled bánni a király, a
ki magas lelkű, erényes és vidám ifjú férfi. Tudom, hogy meg fog
szeretni és méltóan kitüntet. Egy új világot fogsz magad előtt
találni, mely az első tekintetre szédületbe fog hozni. Az udvar
pompája, az úri rend fényüzése, a mit Versaillesben és Párisban
látni fogsz, el fogja kápráztatni a szemedet; de a lelkedet ne
csábítsa el. Mindent megtudtam Pelargustól, a mi veled otthon
történt. Minő titkos Babylonba vezettek átkozott nevelőid. De a
veled született ős erkölcs ott is fenntartá a jogát és kitört
belőled. Tiszta maradtál, mikor a sár közepébe dobtak. De a
Babylont ott is megtalálod, s a Circék ott nem keresik a
sötétséget; fényt csinálnak maguk körül. Vigyázz, hogy a
gyöngyöktől ne <span class="pagenum"><a name="Page_364" id=
"Page_364">-364-</a></span> ragadjon rád a lepra, a mi a szemétből
rád nem ragadt. Örülj az életnek, a mi a fiatal napoké; de a
sziveddel ne légy adakozó. A kinek a fején koszoru vagy korona van:
annak kell vigyázni a lépteire, nehogy megbotlásában fejének disze
lehulljon. Te meg fogod azt őrizni. Neked nem kell mentor,
gondviselő, udvarmester: az vagy te magad magadnak, parancsolód,
birád, oltalmazód saját személyedben. Nagyobb úr a milliók uránál,
a ki ura önmagának.</p>
<p>Már ekkor Rákóczy György nem térdelt, de büszkén felemelt fővel
állt az atyja előtt; olyan magas volt épen, mint az atyja.</p>
<h2>XXXV. FEJEZET.<br />
CLIO VÉTÓJA.</h2>
<p>A következő napokról annyit jegyez föl a fejedelem kamarása,
hogy «egy kevés sirás volt a bújdosók telepén, a fejedelemfi hajóra
kelt, s elvitorlázott Francziaország felé. Atyja nehezen vált meg
tőle; hanem hát jobb volt neki innen elmenni!»</p>
<p>És soha semmi hírt nem jegyez fel többé Mikes Kelemen az
eltávozott Rákóczy Györgyről.</p>
<p>Történetíróink azt a marginális jegyzetet közlik felőle, hogy
Rodostóból eltávozása után tizenöt év mulva került sorára, hogy a
párizsi török követ biztatására elinduljon Belgrádba, a török
hadsereghez, mely újból betörni készül Magyarországba s e czélból
előre ment ágyasának testvére, a helyzetet elkészíteni számára a
törököknél.</p>
<p>Ez a két nagy ecsetvonás: a tizenötévi vesztegelés, midőn közben
két nagy háborúja volt a franczia királynak Ausztriával és az
«ágyas» nyilt beismerése, az egész eddigi arczképet lerontja.</p>
<p>Talán jobb lett volna neki ott maradni Rodostóban? <span class=
"pagenum"><a name="Page_365" id="Page_365">-365-</a></span> Vagy
elmulni szép idylli megsemmisülésben az Aetna vidékén? Vagy ott
maradni Bécsben, a míg férfiuvá erősödik? Páris, Versailles,
Rambouilles: a Trianonok és az Oeil de Boeufok nem voltak jó
iskolák egy magyar ifjú szivének.</p>
<p>Megvallom őszintén, ki ezt a regényt írom, hogy e minden
lelkesedést lehangoló száraz adatok helyett én inkább választottam
volna Rákóczy György élettörténetének befejezéseül azt a traditiót,
hogy a nagyravágyó ifjú olyan merész társaktól ösztönözve, mint
Pelargus és Jávorka, a saját szakállára vállalkozott megkezdeni a
szabadságharczot ugyanazon az uton, a melyen atyja megindítá azt
Lengyelország felől. A hagyomány «Bujdosó György»-nek nevezi a
népvezért. E betörés azonban balsikerű vala. A nemzet hidegen
fogadta a fegyverre hivást (épen mint később Rákóczy Józsefét), a
maroknyi harczos népet szétverték, a vezért elfogták s bezárták
Munkács várába. Onnan egy zivataros éjszakán megszökött s
futásközben az őrök agyonlőtték.</p>
<p>Egy történetíró barátom, ki a Rákóczy-korszak minden adatait
legjobban ismeri, legújabb kutatásai nyomán, mind a história, mind
a hagyomány adatainak felhasználásától letiltott Clio
kérlelhetetlen vétójával.</p>
<p>Ez újabb adatok szerint Rákóczy György Francziaországban maradt
mindvégig «Terislawi gróf» czíme alatt. (Az atyjától ráhagyott
lengyelországi hűbériség neve után.) A kit a históriaíró
«ágyas»-ának nevez, az hites felesége volt: Bethune marquis,
egykori nagykövet leánya. A krónikást az hozhatta tévedésbe, hogy
Rákóczy Györgynek, mint a király vérszerinti rokonának, rangján
aluli nővel csak «balkézre» volt szabad házasságot kötni; de az a
házasság valóban egyházi szertartás mellett volt kötve s el volt
fogadva az udvarnál törvényesnek. György mint prince de Sang holtig
apanaget kapott a franczia királytól.</p>
<p>Így csak azt ismételhetem róla, a mit történeti könyvemben
irtam: «élte világát – és nem voltak magyar fájdalmai többé.»
<span class="pagenum"><a name="Page_366" id=
"Page_366">-366-</a></span></p>
<p>Szebb volna bizonynyal a hagyomány szerinti megoldás. Bujdosó
György betörése, megöletése sötét, csillagtalan éjszakán.</p>
<p>Csakhogy e sötétséget még növelné az a másik sötétség, a mibe a
nemzet burkolózott lészen. Hogy a csillagok nem ragyogtak a betörő
Rákóczy György elé, az még nem olyan szomorú kép, mint az, hogy
senki egy gyertyát sem tett ki az ablakába a hazatérő fejedelemfi
üdvözlésére.</p>
<p>Ha igaz volna, azt is megírhatnám egész rideg szomorúságában, de
költeni ilyen hangulatot, – nec poetis licet!</p>
<p>Inkább leszek rossz regényiró, mint rossz magyar.</p>
<p>Rákóczy György, mint Terislaw gróf, hosszan és boldogan élt és
elmult csendesen.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Jegyzetek a kegyes
olvasó számára. Az exament tevő studiosus nem Rákóczy (Giunchi)
Georgius vala; hanem annak az inasa, a Künzli Péter. Ezt tanította
dr. Wammana Jacinto és három baccalaureus magister mindenféle
hasznos tudományokra: ennek a kimívelésére szolgáltak a skutikák és
egyéb üdvös pædagogiai segédeszközök; ő volt a nem szokatlan
«Prügelknabe». Ezért volt külön fizetése hatvan tallér. Ráadásul a
bevett tudományok. A dicséretesen letett examenért kapott egy extra
aranyat.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Item: «Phaicának»
neveztetik az a füstölgő áldozatoltár, melyet lyukas száránál fogva
az emberek a szájukba szoktak dugni; s melyet a magyarok a maguk
nyelvén «pipának» neveznek. Miután Horatius Flaccus ódáiban azt a
szót fel nem találjuk: valószínüleg későbbkori származású.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Item: «thymianum
diaboli» (ördög tömjéne). Eként gunyoltatott a gnosticusok által, a
Linné szerint Nicotiana Tabacumnak nevezett növény, mely azon
időkben már a porosz udvarnál nagy kedveltségnek örvendett. (Lásd:
Tabak-collegium I. Frigyes Vilmos király alatt). A magyaroknál is a
kivánatos élvezetek közé tartozott. (Lásd: Kurucz népdal: Jaj már
mi nekünk… Nagy pipájú, kevés dohányú magyar nemzetnek!) Austria
fővárosában azonban még az iskolás diákoknak s azok tanítóinak
szigorúan tilalmazva vala.</p>
<p class="right">J. M.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> A néphumor az
iskolában használatos virgácsot nevezi a Nyír-biró leányának:
mivelhogy nyirfa vesszőkből készítődik az.</p>
<p class="right">J. M.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Fordításban:
Kegyelmes herczegnő. Ha jól vagy, légy jól: én ugyan jól vagyok. Ma
tettem le az exament a méltóságos consiliarius úr, a főtisztelendő
Guardián úr és a nagyságos prorector úr előtt. Minden pontban
megoldva. Csókolom kegyelmed kezeit, legengedelmesebb Györgye.</p>
<p class="right">J. M.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Az ácsok
csapózsinórjáig.</p>
<p><a name="Footnote_7" id="Footnote_7"></a> <a href=
"#FNanchor_7"><span class="label">7)</span></a> Fordításban: A
templommal a kereszt körül.</p>
<p><a name="Footnote_8" id="Footnote_8"></a> <a href=
"#FNanchor_8"><span class="label">8)</span></a> A kanálon keresztül
megberetválni.</p>
<p><a name="Footnote_9" id="Footnote_9"></a> <a href=
"#FNanchor_9"><span class="label">9)</span></a> Dohányban másfél
mázsás csomag.</p>
<p class="right">J. M.</p>
<p><a name="Footnote_10" id="Footnote_10"></a> <a href=
"#FNanchor_10"><span class="label">10)</span></a> Tudatlan,
kéjsóvár, verekedő.</p>
<p class="right"><i>J. M.</i></p>
<p><a name="Footnote_11" id="Footnote_11"></a> <a href=
"#FNanchor_11"><span class="label">11)</span></a> A utolsó
ráspoly.</p>
<p class="right"><i>J. M.</i></p>
<p><a name="Footnote_12" id="Footnote_12"></a> <a href=
"#FNanchor_12"><span class="label">12)</span></a> Czifrácska.</p>
<p class="right"><i>J. M.</i></p>
<p><a name="Footnote_13" id="Footnote_13"></a> <a href=
"#FNanchor_13"><span class="label">13)</span></a> Ne zavard meg az
én körvonalaimat.</p>
<p class="right"><i>J. M.</i></p>
<p><a name="Footnote_14" id="Footnote_14"></a> <a href=
"#FNanchor_14"><span class="label">14)</span></a> Lásd Flœgels
Geschichte des Grotesk Comischen bis auf die neueste Zeit,
fortgeführt von Fr. W. Ebeling: e derék 475 lapra terjedő műben,
mely a világ minden komédiásait megismerteti, a magyarokról ennyi
van elmondva:</p>
<p>Was endlich die Ungarn anbetrifft, so fällt die
Entwickelungsperiode der dramatischen Kunst der Magyaren erst in
die zweite Hälfte des vorigen Jahrhunderts, und erhob sich auch
ihre Nationalbühne in kurzer Zeit auf eine bedeutende Stufe der
Entwickelung, so bietet sie unserm Standpunkt doch keine Momente,
welche uns zu mehr, als dieser Erwähnung Veranlassung gäben. A
kutyatánczoltató magyarról pedig lásd: «Szirmay Hungaria in
Parabolis.» «Hungari non est Agyrtam, vel Histrionem agere.»</p>
<p class="right"><i>J. M.</i></p>
<p><a name="Footnote_15" id="Footnote_15"></a> <a href=
"#FNanchor_15"><span class="label">15)</span></a> «Aenást
elvessétek, Piust bevegyétek.» Nagyon bölcs mondás. Ha én valaha
pápa lennék, én is megégettetném minden regényemet. Szerencséjük,
hogy nem lehetek.</p>
<p class="right"><i>J. M.</i></p>
<p><a name="Footnote_16" id="Footnote_16"></a> <a href=
"#FNanchor_16"><span class="label">16)</span></a> Felvilágositásul
szolgál, hogy a mikor ez történt, Izraelnek nem vala királya, és
így szabad köztársaság lévén, kinek-kinek, a mi az ő szemeinek
jónak tetszék, azt cselekszi vala. Birák XXI. fejezet.</p>
<p class="right"><i>J. M.</i></p>
<p><a name="Footnote_17" id="Footnote_17"></a> <a href=
"#FNanchor_17"><span class="label">17)</span></a> «Ha szárazon így,
hát még zölden hogy?»</p>
<p class="right"><i>J. M.</i></p>
<p><a name="Footnote_18" id="Footnote_18"></a> <a href=
"#FNanchor_18"><span class="label">18)</span></a> Szükségtelen a
szót lefordítani, miután eléggé ismeretes.</p>
<p><a name="Footnote_19" id="Footnote_19"></a> <a href=
"#FNanchor_19"><span class="label">19)</span></a> Azaz «párta».</p>
<p class="right"><i>J. M.</i></p>
<p><a name="Footnote_20" id="Footnote_20"></a> <a href=
"#FNanchor_20"><span class="label">20)</span></a> Nevezik
Taldabartnak is.</p>
<p class="right"><i>J. M.</i></p>
<p><a name="Footnote_21" id="Footnote_21"></a> <a href=
"#FNanchor_21"><span class="label">21)</span></a> A régi Bécs
gazdag volt faragott jelképekben. «A farkas, a ki a ludaknak
prédikál.» – «A fekete madonna.» – «A medve a kereszttel.» – «A
szamár a bölcsőben.» – «A kecske az olvasóval.»</p>
<p class="right"><i>J. M.</i></p>
<p><a name="Footnote_22" id="Footnote_22"></a> <a href=
"#FNanchor_22"><span class="label">22)</span></a> Lásd «Flœgel,
Geschichte des grotesk Komischen.»</p>
<p class="right"><i>J. M.</i></p>
<p><a name="Footnote_23" id="Footnote_23"></a> <a href=
"#FNanchor_23"><span class="label">23)</span></a> Egykoru
fametszetek nyomán.</p>
<p class="right"><i>J. M.</i></p>
<p><a name="Footnote_24" id="Footnote_24"></a> <a href=
"#FNanchor_24"><span class="label">24)</span></a> «Puszedlinek»
neveztetnek azon apró gömbölyű marczifánkocskák, melyeket vásárok
alkalmával a mézesbábosok árulnak. Valószinüleg ezen német szótól
származik «Busserl», mely «csókocskát» jelent.</p>
<p class="right"><i>J. M.</i></p>
<p><a name="Footnote_25" id="Footnote_25"></a> <a href=
"#FNanchor_25"><span class="label">25)</span></a> A biblia szerint
ó-egyiptomi czímek, a miket Farao adott Józsefnek, a Jákób fiának:
«Abrekh» jelent «ifjú atyát» – «Czafénáth Panéákh» «ország
védelmezőjét». – (Károlyi Gáspár fordításában.)</p>
<p><a name="Footnote_26" id="Footnote_26"></a> <a href=
"#FNanchor_26"><span class="label">26)</span></a> Nomon syngraphe –
törvénykönyv.</p>
<p><a name="Footnote_27" id="Footnote_27"></a> <a href=
"#FNanchor_27"><span class="label">27)</span></a> Hivek köre.</p>
<p><a name="Footnote_28" id="Footnote_28"></a> <a href=
"#FNanchor_28"><span class="label">28)</span></a> Lásd Thaly
Kálmán: «Rákóczyak családfája».</p>
<p class="right">J. M.</p>
<p><a name="Footnote_29" id="Footnote_29"></a> <a href=
"#FNanchor_29"><span class="label">29)</span></a> Aldrovandi
Ulysses természettudós beszéli, hogy ő evett egy pávasültből
1598-ban, a mely 1592-ben készítődött; kellemes fűszerillatú volt;
hanem már egy kicsit pondrós. (Sprache ohne Worte. Kleinpaul
Rudolftól.)</p>
<p><a name="Footnote_30" id="Footnote_30"></a> <a href=
"#FNanchor_30"><span class="label">30)</span></a> Szivattyúzni.
Adósságcsinálás műszava.</p>
<p class="right">J. M.</p>
<p><a name="Footnote_31" id="Footnote_31"></a> <a href=
"#FNanchor_31"><span class="label">31)</span></a> Élet-halálra.</p>
<p><a name="Footnote_32" id="Footnote_32"></a> <a href=
"#FNanchor_32"><span class="label">32)</span></a> Amen. Elég!</p>
<p><a name="Footnote_33" id="Footnote_33"></a> <a href=
"#FNanchor_33"><span class="label">33)</span></a> Tanítvány,
mester.</p>
<p><a name="Footnote_34" id="Footnote_34"></a> <a href=
"#FNanchor_34"><span class="label">34)</span></a> Bummerin (Bugó)
névvel hítták a bécsiek a Szent István-templom tornyának legnagyobb
harangját.</p>
<p><a name="Footnote_35" id="Footnote_35"></a> <a href=
"#FNanchor_35"><span class="label">35)</span></a> A myrtus nem az
ártatlanságnak, hanem a kéjnek jelképe.</p>
<p><a name="Footnote_36" id="Footnote_36"></a> <a href=
"#FNanchor_36"><span class="label">36)</span></a> Origenes, a Kr.
u. II. században élt világhirű bölcs azzal a mondával illusztrálja
a két csintalan öreg történetét, melyet kortársaitól a hebræusoktól
hallott, mint szájhagyományt, hogy ez a két birói hivatalt viselő
gonosztevő, a hol egy szép asszonyt felfedezett, azzal elhitette,
hogy ő van hivatva a fogságból megszabadító Messiásnak életet adni,
s ezzel a csalfa kápráztatással csábítá el. El is vették aztán
Dániel próféta itélete nyomán méltó büntetésüket. – De hadd
büntesse meg őket ismételten a mi derék Giorgionk is.</p>
<p><a name="Footnote_37" id="Footnote_37"></a> <a href=
"#FNanchor_37"><span class="label">37)</span></a> Ennek a nevezetes
úrnak a nevéből csak ezt a három betűt ismerjük H. E. S., mely azon
1739-ben megjelent monographiája czímlapján látható, melyből
adatainkat merítettük; czíme: «Merkwürdiges Leben und Thaten des
Prætendenten von Ungarn und Siebenbürgen Joseph Ragoczy, und Seiner
vorfahren. Aus verlästigen nachrichten und Uhrkunden der curiösen
Welt zu Gefallen und Plaisir sorgfältig gesammlet.»</p>
<p><a name="Footnote_38" id="Footnote_38"></a> <a href=
"#FNanchor_38"><span class="label">38)</span></a> Régi kifejezése a
Hirlapnak. Theatrum Europæum.</p>
<p class="right"><i>J. M.</i></p>
<p><a name="Footnote_39" id="Footnote_39"></a> <a href=
"#FNanchor_39"><span class="label">39)</span></a> Küldj egy bölcset
s ne szólj neki semmit.</p>
<p class="right"><i>J. M.</i></p>
<p><a name="Footnote_40" id="Footnote_40"></a> <a href=
"#FNanchor_40"><span class="label">40)</span></a> Wäre es ins Werk
gerichtet worden, was ein von etlichen Jahren verstorbener
Gelehrter gesaget: dass es am besten gewesen, wenn Ihro Röm.
kaiserl. majestät dem Fürsten Ragoczy, als Sie ihn in Händen gehabt
den Kopf abreissen lassen etc. H. G. S. Vorrede.</p>
<p><a name="Footnote_41" id="Footnote_41"></a> <a href=
"#FNanchor_41"><span class="label">41)</span></a> Der Princz Joseph
insondernheit hatte zwar den Nahmen verwechseln müssen, hatte aber
dabey, das Ragoczysche Herz und das aufrührerische Blut behalten.
H. G. S.</p>
<p><a name="Footnote_42" id="Footnote_42"></a> <a href=
"#FNanchor_42"><span class="label">42)</span></a> Fiatal diák.</p>
<p><a name="Footnote_43" id="Footnote_43"></a> <a href=
"#FNanchor_43"><span class="label">43)</span></a> A pesti vásárok
még sokkal tovább birtokában maradtak jó hírüknek. Emlékezünk még
az 50-es években megtartott országos vásárokra, a midőn hetekig
tartott a mostani kiállítási csarnok helyén a hirhedett baromvásár,
s a főváros legnépesebb utczái: a kerepesi-út, váczi-út, széna-tér,
Erzsébet-tér széltében hosszában rakva voltak vásáros bódékkal, a
melyekben a világ minden nemzetének kalmárai rakodtak ki
ritkaságaikkal, saját nemzeti jelmezeikben.</p>
<p class="right">J. M.</p>
<p><a name="Footnote_44" id="Footnote_44"></a> <a href=
"#FNanchor_44"><span class="label">44)</span></a> Tric-trac =
ostábla, Damenbrett: Bécsben «Lange Puff», hölgyek kedvencz játéka,
két koczkával és 34 calculussal.</p>
<p><a name="Footnote_45" id="Footnote_45"></a> <a href=
"#FNanchor_45"><span class="label">45)</span></a> E házak a Wien
folyó mellett voltak, a mostani szinház helyén.</p>
<p><a name="Footnote_46" id="Footnote_46"></a> <a href=
"#FNanchor_46"><span class="label">46)</span></a> E czím nem valami
városi hajdút jelent, hanem a kuruczvilágbeli gyalogos vitézt. Bécs
belvárosának egyik mult századbeli boltczímerén ma is látható egy
magyar kuruczhajdúnak a korhű képmása lefestve.</p>
<p class="right">J. M.</p>
<p><a name="Footnote_47" id="Footnote_47"></a> <a href=
"#FNanchor_47"><span class="label">47)</span></a> Eleven
nyelvtan.</p>
<p><a name="Footnote_48" id="Footnote_48"></a> <a href=
"#FNanchor_48"><span class="label">48)</span></a> «Repost» volt a
déli lakoma, ha leültek hozzá; de nem adattak fel meleg ételek. Ha
az urak nem ültek le, akkor «lunch» volt; ha meleg étel is volt:
akkor «diner» volt; ha kávé, thea volt hozzá, akkor «breakfast»
volt; ha bort is ittak hozzá s körülhordták az ételt, akkor
«dejeuner» volt.</p>
<p class="right">J. M.</p>
<p><a name="Footnote_49" id="Footnote_49"></a> <a href=
"#FNanchor_49"><span class="label">49)</span></a> Első éves
egyetemi polgár dísz-czíme.</p>
<p class="right">J. M.</p>
<p><a name="Footnote_50" id="Footnote_50"></a> <a href=
"#FNanchor_50"><span class="label">50)</span></a> «Harapj macska».
Később be lesz mutatva.</p>
<p class="right">J. M.</p>
<p><a name="Footnote_51" id="Footnote_51"></a> <a href=
"#FNanchor_51"><span class="label">51)</span></a> Ezt, mint igaz
történetet jegyzé fel a H. E. S. által szerzett monographia: abból
vettük át az egészet változatlanul.</p>
<p class="right">J. M.</p>
<p><a name="Footnote_52" id="Footnote_52"></a> <a href=
"#FNanchor_52"><span class="label">52)</span></a> Végső
esetekben.</p>
<p><a name="Footnote_53" id="Footnote_53"></a> <a href=
"#FNanchor_53"><span class="label">53)</span></a> Nem tudom én ezt
más nyelvre lefordítani.</p>
<p class="right">J. M.</p>
<p><a name="Footnote_54" id="Footnote_54"></a> <a href=
"#FNanchor_54"><span class="label">54)</span></a> Csincsés.</p>
<p><a name="Footnote_55" id="Footnote_55"></a> <a href=
"#FNanchor_55"><span class="label">55)</span></a> Johann Christoph
Wagners Städte und Geschichtsspiegel. Alt und Neu Wien, von Moriz
Beerman.</p>
<p><a name="Footnote_56" id="Footnote_56"></a> <a href=
"#FNanchor_56"><span class="label">56)</span></a> Keress
magyart.</p>
<p><a name="Footnote_57" id="Footnote_57"></a> <a href=
"#FNanchor_57"><span class="label">57)</span></a> A méneshez.</p>
<p><a name="Footnote_58" id="Footnote_58"></a> <a href=
"#FNanchor_58"><span class="label">58)</span></a> Kardvas.</p>
<p><a name="Footnote_59" id="Footnote_59"></a> <a href=
"#FNanchor_59"><span class="label">59)</span></a> Megtörtént, hogy
egyszer Mária Therézia főherczegnő, fiatal leánykorában a Práterben
kocsikázván, a kis bolognai ölebe kiugrott a hintóból, leszállani
nem volt szabad érte, hanem a főerdőmester jött oda s az adta
vissza a királyleánynak a selyempincset, nem mulasztván el
jóakaratú megintését: «Euer Gnaden könnten besser acht geben!»</p>
<p><a name="Footnote_60" id="Footnote_60"></a> <a href=
"#FNanchor_60"><span class="label">60)</span></a> Ezeket ugyan a
magyarok most már úgy hiják, hogy «körmenetek» (netek körme!) hanem
aztán nem is proseczcziók ezek már!</p>
<p class="right">J. M.</p>
<p><a name="Footnote_61" id="Footnote_61"></a> <a href=
"#FNanchor_61"><span class="label">61)</span></a> Az aprópénz
gúnyneve.</p>
<p><a name="Footnote_62" id="Footnote_62"></a> <a href=
"#FNanchor_62"><span class="label">62)</span></a> Színjáték.</p>
<p><a name="Footnote_63" id="Footnote_63"></a> <a href=
"#FNanchor_63"><span class="label">63)</span></a> Játszó
társaság.</p>
<p><a name="Footnote_64" id="Footnote_64"></a> <a href=
"#FNanchor_64"><span class="label">64)</span></a> Összefüggés.</p>
<p><a name="Footnote_65" id="Footnote_65"></a> <a href=
"#FNanchor_65"><span class="label">65)</span></a> Kéj és
vérszomj.</p>
<p><a name="Footnote_66" id="Footnote_66"></a> <a href=
"#FNanchor_66"><span class="label">66)</span></a> «Hundsfottgasse»
volt a neve egy belvárosi szűk utczának.</p>
<p class="right">J. M.</p>
<p><a name="Footnote_67" id="Footnote_67"></a> <a href=
"#FNanchor_67"><span class="label">67)</span></a> Eredetiben sokkal
jobb.</p>
<div class="poem">
<div class="stanza"><span class="i0">«Wiltu ein Tag fröhlich
sein<br /></span> <span class="i4">Geh ins Bad<br /></span>
<span class="i0">Wiltu ein Wochen fröhlich sein<br /></span>
<span class="i4">Lass zur Adler.<br /></span> <span class=
"i0">Wiltu ein Monat fröhlich sein<br /></span> <span class=
"i4">Schlächt ein Schwein.<br /></span> <span class="i0">Wiltu ein
Jahr fröhlich sein<br /></span> <span class="i4">Nimm ein jung
Weib.<br /></span></div>
</div>
<p><a name="Footnote_68" id="Footnote_68"></a> <a href=
"#FNanchor_68"><span class="label">68)</span></a> Szöcskő. – Népies
nyelven.</p>
<p><a name="Footnote_69" id="Footnote_69"></a> <a href=
"#FNanchor_69"><span class="label">69)</span></a> Tolvaj nyelven
Sündfeger: bűnbánó. – Dallinger: önkorbácsoló. – Kammesierer:
kicsapott diák. – Kars: irás. – Briefelwetzerolni: irni. –
Bregolni: koldulni. – Genffolni: csenni. – Fladerfaszolni:
kuruzsolni. – Blickschlager: részegséget tettető. – Kandirer:
kikeresztelkedett zsidó. – Szabbath: lakoma. – Mirakelpalota:
csavargók gyülőhelye. – Flick: fiú. – Breitfusz: ludpecsenye. –
Regenwurm: kolbász. – Schürnbrand: sör. – Klenkner: béna. –
Billträgerin: terhességet tettető némber. – Wunnenberg: szép leány.
– Alamázia: pálinka. – Schmollis fiducit: diákok borköszöntői. –
Klems: börtön. – Dolmán: akasztófa. – Schmalkachel: áruló. –
Trittling: papucs.</p>
<p><a name="Footnote_70" id="Footnote_70"></a> <a href=
"#FNanchor_70"><span class="label">70)</span></a> Nyomorfürdő.</p>
<p><a name="Footnote_71" id="Footnote_71"></a> <a href=
"#FNanchor_71"><span class="label">71)</span></a> Sárlyuk.</p>
<p><a name="Footnote_72" id="Footnote_72"></a> <a href=
"#FNanchor_72"><span class="label">72)</span></a> Bátya –
czigányul.</p>
<p><a name="Footnote_73" id="Footnote_73"></a> <a href=
"#FNanchor_73"><span class="label">73)</span></a> Díszruha –
czigányszó.</p>
<p><a name="Footnote_74" id="Footnote_74"></a> <a href=
"#FNanchor_74"><span class="label">74)</span></a> Katona.</p>
<p><a name="Footnote_75" id="Footnote_75"></a> <a href=
"#FNanchor_75"><span class="label">75)</span></a> Kötél.</p>
<p><a name="Footnote_76" id="Footnote_76"></a> <a href=
"#FNanchor_76"><span class="label">76)</span></a> Város.</p>
<p><a name="Footnote_77" id="Footnote_77"></a> <a href=
"#FNanchor_77"><span class="label">77)</span></a> Poroszlók.</p>
<p><a name="Footnote_78" id="Footnote_78"></a> <a href=
"#FNanchor_78"><span class="label">78)</span></a> A czigány ph nem
f, hanem p. és h.</p>
<p><a name="Footnote_79" id="Footnote_79"></a> <a href=
"#FNanchor_79"><span class="label">79)</span></a> Csillag –
czigányul.</p>
<p><a name="Footnote_80" id="Footnote_80"></a> <a href=
"#FNanchor_80"><span class="label">80)</span></a> Gyöngy –
czigányul.</p>
<p><a name="Footnote_81" id="Footnote_81"></a> <a href=
"#FNanchor_81"><span class="label">81)</span></a> Nyúl –
czigányul.</p>
<p><a name="Footnote_82" id="Footnote_82"></a> <a href=
"#FNanchor_82"><span class="label">82)</span></a> Leánytestvér –
czigányul.</p>
<p><a name="Footnote_83" id="Footnote_83"></a> <a href=
"#FNanchor_83"><span class="label">83)</span></a> Szív –
czigányul.</p>
<p><a name="Footnote_84" id="Footnote_84"></a> <a href=
"#FNanchor_84"><span class="label">84)</span></a> Kardos –
tolvajnyelven.</p>
<p><a name="Footnote_85" id="Footnote_85"></a> <a href=
"#FNanchor_85"><span class="label">85)</span></a> Forint.</p>
<p><a name="Footnote_86" id="Footnote_86"></a> <a href=
"#FNanchor_86"><span class="label">86)</span></a> Szerzetes –
tolvajnyelven.</p>
<p><a name="Footnote_87" id="Footnote_87"></a> <a href=
"#FNanchor_87"><span class="label">87)</span></a> Lopni.</p>
<p><a name="Footnote_88" id="Footnote_88"></a> <a href=
"#FNanchor_88"><span class="label">88)</span></a> Templom.</p>
<p><a name="Footnote_89" id="Footnote_89"></a> <a href=
"#FNanchor_89"><span class="label">89)</span></a> Zarándok –
tolvajnyelven.</p>
<p><a name="Footnote_90" id="Footnote_90"></a> <a href=
"#FNanchor_90"><span class="label">90)</span></a> Hóhér.</p>
<p><a name="Footnote_91" id="Footnote_91"></a> <a href=
"#FNanchor_91"><span class="label">91)</span></a> Báró = úr,
czigányul.</p>
<p><a name="Footnote_92" id="Footnote_92"></a> <a href=
"#FNanchor_92"><span class="label">92)</span></a> Ember –
czigányul.</p>
<p><a name="Footnote_93" id="Footnote_93"></a> <a href=
"#FNanchor_93"><span class="label">93)</span></a> Suhancz –
czigányul.</p>
<p><a name="Footnote_94" id="Footnote_94"></a> <a href=
"#FNanchor_94"><span class="label">94)</span></a> Kard –
czigányul.</p>
<p><a name="Footnote_95" id="Footnote_95"></a> <a href=
"#FNanchor_95"><span class="label">95)</span></a> Csikó –
czigányul.</p>
<p><a name="Footnote_96" id="Footnote_96"></a> <a href=
"#FNanchor_96"><span class="label">96)</span></a> Miatyánk –
czigányul.</p>
<p><a name="Footnote_97" id="Footnote_97"></a> <a href=
"#FNanchor_97"><span class="label">97)</span></a> Tolvaj –
czigányul.</p>
<p><a name="Footnote_98" id="Footnote_98"></a> <a href=
"#FNanchor_98"><span class="label">98)</span></a> Gyűrű –
czigányul.</p>
<p><a name="Footnote_99" id="Footnote_99"></a> <a href=
"#FNanchor_99"><span class="label">99)</span></a> Leány –
czigányul.</p>
<p><a name="Footnote_100" id="Footnote_100"></a> <a href=
"#FNanchor_100"><span class="label">100)</span></a> Méz –
czigányul.</p>
<p><a name="Footnote_101" id="Footnote_101"></a> <a href=
"#FNanchor_101"><span class="label">101)</span></a> Czímei között
volt a «római császári» is: de okiratain Yo el Re (én, a király)
nevezi magát.</p>
<p><a name="Footnote_102" id="Footnote_102"></a> <a href=
"#FNanchor_102"><span class="label">102)</span></a> Thaly Kálmán
okirataiból szószerint átvéve: «Yo, el Re m. p.» aláirással,
Dominus Rex mandavit mihi Andreae de Molina stb. Lásd: Századok II.
586.</p>
<p><a name="Footnote_103" id="Footnote_103"></a> <a href=
"#FNanchor_103"><span class="label">103)</span></a> A hogy azt
később a bátyja, József, be is bizonyította.</p>
<p><a name="Footnote_104" id="Footnote_104"></a> <a href=
"#FNanchor_104"><span class="label">104)</span></a> Ez még manapság
is így van: az «angol ház» vendégkönyvében ezerével vannak Európa
minden nemzetei képviselve: ezer közt ha van egy siciliai.</p>
<p><a name="Footnote_105" id="Footnote_105"></a> <a href=
"#FNanchor_105"><span class="label">105)</span></a> Elisée Recluse.
Le convent considerable de San Nicolosi D’Arena. Pendant une partie
du siécle dernier, des brigand s’étaint installés, dans les salles
de monastere. Les rares visiteurs de l’Aetna ne pouvaint alors
aborder la montagne sans entrer en composition avec les
bandits.</p>
<p><a name="Footnote_106" id="Footnote_106"></a> <a href=
"#FNanchor_106"><span class="label">106)</span></a> A «casa
inglese» későbbkori építmény.</p>
<p><a name="Footnote_107" id="Footnote_107"></a> <a href=
"#FNanchor_107"><span class="label">107)</span></a> Ez idő szerint
a cataniai püspökség 12 ezer ducati haszonbért kap az Aetna
jegéből.</p>
<p><a name="Footnote_108" id="Footnote_108"></a> <a href=
"#FNanchor_108"><span class="label">108)</span></a> Azon korbeli
szó az «appetitusra». Lásd «Mikes Kelemen levelei».</p>
<p class="right">J. M.</p>
<p><a name="Footnote_109" id="Footnote_109"></a> <a href=
"#FNanchor_109"><span class="label">109)</span></a> «Patentia» =
baráttáncz.</p>
<p><a name="Footnote_110" id="Footnote_110"></a> <a href=
"#FNanchor_110"><span class="label">110)</span></a> A kinek emlékét
a galathai St.-Benois templomben elhelyezett sírkő e szavakkal
örökíti meg: «Itt nyugszik a kitünő matrónák való eszményképe Csáky
Krisztina grófnő: a ki a világ jó és balszerencséjét megismeré. A
báj, a természet és gazdagság adományaival felruházva,
kegyességével Istent, engedelmességével férjét, szerénységével
mindenkit megnyert, de a balsors erejét kikerülni nem birta. Midőn
férjének, Bercsényi Miklósnak, a fenséges erdélyi fejedelem II.
Rákóczy Ferencz vezérsége alatt hazájuk szabadságáért fegyverrel
harczolók fővezérének és fejedelmi helytartónak, mind két sorsában
leghűségesebb élettársa, a számkivetés mostoha végzetében, türelmes
és hős lélekkel követőjévé szegődött: azt vallva, hogy ott van a
hazája, a hol Istene és férje jelen van. Önmagánál erősebb.
Legyőzője és megtorlója magának. Számkivetve a hazájából és
otthonában boldog. Az Úrban csendesen elszunnyadva, átköltözött az
örökkévalóságba. Rodostóban, a Propontis partján, April 25-én urunk
1723-ik esztendejében. Életének 69-ik, száműzetésének 13-ik
esztendejében. Dic Pater, et Ave!»</p>
<p class="right">J. M.</p>
<p><a name="Footnote_111" id="Footnote_111"></a> <a href=
"#FNanchor_111"><span class="label">111)</span></a> Az a nyelv, a
melyen Csokonay írt, azok a motivumok, a mikről írt és az a humor,
a melylyel írt, tökéletesen visszaadják a jelen század 30-as
éveiben otthonos társalgás képét a magyar középnemességnél.</p>
<p class="right">J. M.</p>
</div>
</div>
<hr class="chap" />
<p><span class="pagenum"><a name="Page_367" id=
"Page_367">-367-</a></span></p>
<h2>TARTALOM.</h2>
<ul class="TOC">
<li><span class="roman">I.</span> Giunchi Giorgio examene
<span class="ralign"><a href="#Page_1">1</a></span></li>
<li><span class="roman">II.</span> A két holló, a ki egymásnak a
szemét nem vájja ki <span class="ralign"><a href=
"#Page_14">14</a></span></li>
<li><span class="roman">III.</span> Maistre de Sacy <span class=
"ralign"><a href="#Page_23">23</a></span></li>
<li><span class="roman">IV.</span> «Mete – es – is» <span class=
"ralign"><a href="#Page_27">27</a></span></li>
<li><span class="roman">V.</span> Hanswurst mester <span class=
"ralign"><a href="#Page_32">32</a></span></li>
<li><span class="roman">VI.</span> A tűzkeresztség <span class=
"ralign"><a href="#Page_41">41</a></span></li>
<li><span class="roman">VII.</span> A borkeresztség <span class=
"ralign"><a href="#Page_54">54</a></span></li>
<li><span class="roman">VIII.</span> A paradicsomi kisértetek
<span class="ralign"><a href="#Page_68">68</a></span></li>
<li><span class="roman">IX.</span> Marchese di San Carlo és
Marchese di San Christina <span class="ralign"><a href=
"#Page_87">87</a></span></li>
<li><span class="roman">X.</span> Lodoiszka <span class=
"ralign"><a href="#Page_96">96</a></span></li>
<li><span class="roman">XI.</span> A bécsi vásár <span class=
"ralign"><a href="#Page_111">111</a></span></li>
<li><span class="roman">XII.</span> Szívpróba <span class=
"ralign"><a href="#Page_119">119</a></span></li>
<li><span class="roman">XIII.</span> A kutyás ember <span class=
"ralign"><a href="#Page_137">137</a></span></li>
<li><span class="roman">XIV.</span> Nostalgia <span class=
"ralign"><a href="#Page_154">154</a></span></li>
<li><span class="roman">XV.</span> Ha Bécs mulat <span class=
"ralign"><a href="#Page_158">158</a></span></li>
<li><span class="roman">XVI.</span> Hölgyek, a kik a bibliát
magyarázzák <span class="ralign"><a href=
"#Page_162">162</a></span></li>
<li><span class="roman">XVII.</span> A Mysterion <span class=
"ralign"><a href="#Page_175">175</a></span></li>
<li><span class="roman">XVIII.</span> Együtt a koponyákkal
<span class="ralign"><a href="#Page_182">182</a></span></li>
<li><span class="roman">XIX.</span> A csavargók országa
<span class="ralign"><a href="#Page_191">191</a></span></li>
<li><span class="roman">XX.</span> A Phéna <span class=
"ralign"><a href="#Page_208">208</a></span></li>
<li><span class="roman">XXI.</span> A Phrál <span class=
"ralign"><a href="#Page_215">215</a></span></li>
<li><span class="roman">XXII.</span> «Yo, el Re» <span class=
"ralign"><a href="#Page_222">222</a></span></li>
<li><span class="roman">XXIII.</span> A két testvér <span class=
"ralign"><a href="#Page_224">224</a></span></li>
<li><span class="roman">XXIV.</span> Siciliában <span class=
"ralign"><a href="#Page_228">228</a></span></li>
<li><span class="roman">XXV.</span> Egy más planétán <span class=
"ralign"><a href="#Page_236">236</a></span></li>
<li><span class="roman">XXVI.</span> A szikra a tűzkőben
<span class="ralign"><a href="#Page_264">264</a></span></li>
<li><span class="roman">XXVII.</span> Az éjjeli pávaszem
<span class="ralign"><a href="#Page_269">269</a></span></li>
<li><span class="roman">XXVIII.</span> Io lakodalma <span class=
"ralign"><a href="#Page_284">284</a></span></li>
<li><span class="roman">XXIX.</span> A jéghajó <span class=
"ralign"><a href="#Page_292">292</a></span></li>
<li><span class="pagenum"><a name="Page_368" id=
"Page_368">-368-</a></span></li>
<li><span class="roman">XXX.</span> «Szememből könypatak csorog»
<span class="ralign"><a href="#Page_308">308</a></span></li>
<li><span class="roman">XXXI.</span> Mon père <span class=
"ralign"><a href="#Page_318">318</a></span></li>
<li><span class="roman">XXXII.</span> «Otthon» <span class=
"ralign"><a href="#Page_322">322</a></span></li>
<li><span class="roman">XXXIII.</span> A közös fürdőben
<span class="ralign"><a href="#Page_335">335</a></span></li>
<li><span class="roman">XXXIV.</span> «A kis Zsuzsika» <span class=
"ralign"><a href="#Page_339">339</a></span></li>
<li><span class="roman">XXXV.</span> Clio vétója <span class=
"ralign"><a href="#Page_364">364</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_15">15</a></td>
<td>Georgius.</td>
<td>Georgius.»</td>
</tr>
<tr>
<td class="tdr"><a href="#Page_16">16</a></td>
<td>herum?</td>
<td>herum»?</td>
</tr>
<tr>
<td class="tdr"><a href="#Page_27">27</a></td>
<td>VI. FEJEZET.</td>
<td>IV. FEJEZET.</td>
</tr>
<tr>
<td class="tdr"><a href="#Page_37">37</a></td>
<td>Pédául ez</td>
<td>Például ez</td>
</tr>
<tr>
<td class="tdr"><a href="#Page_53">53</a></td>
<td>tíz parancsolalat</td>
<td>tíz parancsolat</td>
</tr>
<tr>
<td class="tdr"><a href="#Page_59">59</a></td>
<td>gömbölyu asztalt</td>
<td>gömbölyű asztalt</td>
</tr>
<tr>
<td class="tdr"><a href="#Page_60">60</a></td>
<td>kérdezé Gyögy</td>
<td>kérdezé György</td>
</tr>
<tr>
<td class="tdr"><a href="#Page_65">65</a></td>
<td>gyűrűjéról ismert</td>
<td>gyűrűjéről ismert</td>
</tr>
<tr>
<td class="tdr"><a href="#Page_66">66</a></td>
<td>Chaíre! Chaire!</td>
<td>Chaire! Chaire!</td>
</tr>
<tr>
<td class="tdr"><a href="#Page_98">98</a></td>
<td>aztán a a phosphornak</td>
<td>aztán a phosphornak</td>
</tr>
<tr>
<td class="tdr"><a href="#Page_102">102</a></td>
<td>eszébe, hgy</td>
<td>eszébe, hogy</td>
</tr>
<tr>
<td class="tdr"><a href="#Page_123">123</a></td>
<td>belőle semmi.</td>
<td>belőle semmi.»</td>
</tr>
<tr>
<td class="tdr"><a href="#Page_125">125</a></td>
<td>egész társasag</td>
<td>egész társaság</td>
</tr>
<tr>
<td class="tdr"><a href="#Page_131">131</a></td>
<td>különösan a Neptun</td>
<td>különösen a Neptun</td>
</tr>
<tr>
<td class="tdr"><a href="#Page_148">148</a></td>
<td>lovakkkal futni</td>
<td>lovakkal futni</td>
</tr>
<tr>
<td class="tdr"><a href="#Page_159">159</a></td>
<td>Euer Gnaden</td>
<td>«Euer Gnaden</td>
</tr>
<tr>
<td class="tdr"><a href="#Page_160">160</a></td>
<td>A czizmadiák tolták</td>
<td>A csizmadiák tolták</td>
</tr>
<tr>
<td class="tdr"><a href="#Page_175">175</a></td>
<td>XII. FEJEZET.</td>
<td>XVII. FEJEZET.</td>
</tr>
<tr>
<td class="tdr"><a href="#Page_178">178</a></td>
<td>víssza felé</td>
<td>vissza felé</td>
</tr>
<tr>
<td class="tdr"><a href="#Page_209">209</a></td>
<td>két lábávál</td>
<td>két lábával</td>
</tr>
<tr>
<td class="tdr"><a href="#Page_220">220</a></td>
<td>carrousselben talalkoztunk</td>
<td>carrousselben találkoztunk</td>
</tr>
<tr>
<td class="tdr"><a href="#Page_236">236</a></td>
<td>Ot ajánlja</td>
<td>Őt ajánlja</td>
</tr>
<tr>
<td class="tdr"><a href="#Page_236">236</a></td>
<td>pártfogói kegyelmebe</td>
<td>pártfogói kegyelmébe</td>
</tr>
<tr>
<td class="tdr"><a href="#Page_239">239</a></td>
<td>beszédeből azt</td>
<td>beszédéből azt</td>
</tr>
<tr>
<td class="tdr"><a href="#Page_265">265</a></td>
<td>parlemói alkirálynak</td>
<td>palermói alkirálynak</td>
</tr>
<tr>
<td class="tdr"><a href="#Page_266">266</a></td>
<td>nines remény</td>
<td>nincs remény</td>
</tr>
<tr>
<td class="tdr"><a href="#Page_266">266</a></td>
<td>O már el</td>
<td>Ő már el</td>
</tr>
<tr>
<td class="tdr"><a href="#Page_282">282</a></td>
<td>intezett levélben</td>
<td>intézett levélben</td>
</tr>
<tr>
<td class="tdr"><a href="#Page_312">312</a></td>
<td>tehát «Augen</td>
<td>tehát «Augen»;</td>
</tr>
<tr>
<td class="tdr"><a href="#Page_344">344</a></td>
<td>Kelemem közbevágott</td>
<td>Kelemen közbevágott</td>
</tr>
<tr>
<td class="tdr"><a href="#Page_349">349</a></td>
<td>széotszlása idején</td>
<td>szétoszlása idején</td>
</tr>
<tr>
<td class="tdr"><a href="#Page_364">364</a></td>
<td>felőle, hegy</td>
<td>felőle, hogy</td>
</tr>
</table>
</div>







<pre>





End of the Project Gutenberg EBook of Rákóczy fia, by Mór Jókai

*** END OF THIS PROJECT GUTENBERG EBOOK RÁKÓCZY FIA ***

***** This file should be named 57414-h.htm or 57414-h.zip *****
This and all associated files of various formats will be found in:
        http://www.gutenberg.org/5/7/4/1/57414/

Produced by Albert László from page images generously made
available by the Google Books Library Project

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
